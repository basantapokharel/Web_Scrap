[
    {
        "title": "प्रधानमन्त्रीदेखि नेताहरूको सहभागितामा यसरी मनाइयो विश्व ध्यान दिवस (तस्बिरहरू)",
        "link": "https://www.setopati.com/social/346499",
        "content": "विश्व ध्यान दिवस शनिबार बिहान विभिन्न कार्यक्रम गरी मनाइएको छ। डिसेम्बर ६, २०२४ मा संयुक्त राष्ट्रसङ्घको महासभाले २१ डिसेम्बरलाई विश्व ध्यान दिवसको रूपमा घोषणा गरेको थियो। शनिबार बिहान टुँडिखेलस्थित सैनिक मञ्चमा नेपाल सरकारको आयोजनामा विश्व ध्यान दिवस मनाइएको छ। कार्यक्रममा प्रधानमन्त्री केपी शर्मा ओलीसहित विभिन्न दलका नेताहरू सहभागी थिए। उनीहरूले त्यहाँ उपस्थित सयौं मानिसहरूसँगै ध्यान गरेका थिए।  तस्बिरहरूः                             "
    },
    {
        "title": "बाजुरामा भूकम्पले चर्किएका घरहरू (तस्बिरहरू)",
        "link": "https://www.setopati.com/social/346498",
        "content": "बाजुरामा शनिबार बिहान भूकम्प जाँदा घरहरूमा क्षति पुगेको छ।  शनिबार बिहान सवा ४ बजे बाजुराको जगन्नाथ गाउँपालिका-५ गोत्री केन्द्रविन्दु ५.२ म्याग्नेच्यूडको भूकम्प गएको थियो।  घरभित्र सुतिरहेका मानिसहरू भूकम्प आएपछि घरबाहिर निस्केका थिए। जगन्नाथ गाउँपालिका-५ का वडाध्यक्ष गौरी सार्कीले भूकम्पले धेरै घरहरूमा आंशिक क्षति भएको बताएका छन्।  'घरहरू चर्किएका छन्। विवरण संकलन गरिररहेका छौं,' उनले भने।  बाजुराका प्रमुख जिल्ला अधिकारी मेघनाथ पाध्याले भूकम्पले पुराना र जीर्ण घरहरू भत्काएको जानकारी दिए। मानवीय क्षति भने नभएको उनले बताएका छन्।  प्रहरी र स्थानीय जनप्रतिनिधिले क्षतिको विवरण संकलन गरिरहको उनले बताए।  तस्बिरहरूः          सबै तस्बिर सौजन्य: वडाध्यक्ष गौरी सार्की।  "
    },
    {
        "title": "बाजुरामा ५.२ म्याग्नेच्युडको भूकम्प, घरबाहिर निस्किए मानिसहरू",
        "link": "https://www.setopati.com/social/346491",
        "content": "बाजुरामा भूकम्प गएको छ। बाजुराको जगन्नाथ गाउँपालिकाको गोत्री केन्द्रविन्दु बनाएर शनिबार बिहान ४:१४ बजे भूकम्प गएको राष्ट्रिय भूकम्प मापन तथा अनुसन्धान केन्द्रले जनाएको छ। केन्द्रका अनुसार भूकम्पको तीव्रता ५.२ म्याग्नेच्यूड मापन भएको छ। भूकम्प गएपछि मानिसहरू घरबाहिरि निस्किएका जगगन्नाथ गाउँपालिका-५ का वडाध्यक्ष गौरी सार्कीले जानकारी दिए। भूकम्पले मानवीय क्षति भएको जानकारी नआएको वडाध्यक्ष सार्कीले बताए। ‘भूकम्प आएपछि मानिसहरू घरबाहिर निस्केका थिए। केही घरहरू चर्किएको र भत्किएको भन्ने खबर आएपछि हामी त्यतै जाँदैछौं,’ उनले भने। भूकम्पकै कारण सञ्चार सम्पर्क टुटेको पनि उनले बताए। फोनमा नेटवर्क छैन। त्यसले सबैतिरको अवस्थाका बारेमा जानकारी लिन अप्ठ्यारो भइरहेको छ। जानकारी पाएका ठाउँहरूमा मानवीय क्षति भएको भन्ने आएको छैन,’ वडाध्यक्ष सार्कीले भने। "
    },
    {
        "title": "घट्यो काठमाडौंको न्यूनतम तापक्रम",
        "link": "https://www.setopati.com/social/346489",
        "content": "काठमाडौंको न्यूनतम तापक्रम शनिबार चार डिग्री सेल्सियसभन्दा तल झरेको छ। जल तथा मौसम पूर्वानुमान महाशाखाका अनुसार शनिबार बिहान ५:४५ बजेको मापनअनुसार न्यूनतम तापक्रम ३.८ डिग्री सेल्सियस छ। शुक्रबारको तुलनामा काठमाडौंको न्यूनतम तापक्रम ह्वात्तै घटेको हो। शुक्रबार ५ डिग्री सेल्सियस थियो। काठमाडौंमा एक सातापछि न्यूनतम तापक्रम चार डिग्री सेल्सियसभन्दा कम भएको हो। यसअघि गत शनिबार २ डिग्री सेल्सियस थियो। त्यसपछि आइतबारदेखि नै न्यूनतम तापक्रम ४ डिग्री सेल्सियसभन्दा माथि थियो। आइतबार ४.५ डिग्री सेल्सियस, सोमबार र मंगलबार ४.८ डिग्री सेल्सियस, बुधबार र बिहीबार ५.१ डिग्री सेल्सियस मापन भएको थियो। मौसमविद् सरोज पुडासैनी चिसो सिजनमा तापक्रम केही तलमाथी भइरहने बताउँछन्।   ‘बदली हुँदा, गुम्म हुँदा न्यूनतम तापक्रम नघट्ने हुन्छ। आकाश सफा हुँदा तापक्रम घट्छ। मौसमी प्रणालीहरू आउँदा पनि तापक्रम घटिराख्ने हुन्छ।,’ उनले भने। शनिबार काठमाडौंको मौसम सफा रहने र अधिकतम तापक्रम १७ देखि १९ डिग्री सेल्सियसबीच रहने उनले बताए। त्यस्तै कोशी प्रदेशको उच्च पहाडी र हिमाली भूभागमा शनिबार हल्का वर्षा र हिमपातको सम्भावना रहेको उनले बताए। अन्य भूभागमा केही दिन मौस सफा नै रहने पूर्वानुमान छ। सोमबार पश्चिमी वायु केही सक्रिय हुने र त्यसले  सुदूरपश्चिम र कर्णाली प्रदेशका थोरै स्थानमा हल्का वर्षा उच्च पहाडी तथा हिमाली भूभागको केही स्थानमा हल्कादेखि मध्यम हिमपात गराउन सक्ने पूर्वानुमान रहको पनि मौसमविद् पुडासैनीले जानकारी दिए। "
    },
    {
        "title": "माछा मार्न बिस्फोटक पदार्थ बनाउने क्रममा पड्कँदा एक जनाको मृत्यु",
        "link": "https://www.setopati.com/social/346460",
        "content": "माछा मार्न बिस्फोटक पदार्थ बनाउने क्रममा अचानक पड्कँदा शुक्रबार एक जनाको मृत्यु भएको छ। मृत्यु हुनेमा तिनाउ गाउँपालिका–२ का २८ वर्षीय सुरज सोमै रहेको जिल्ला प्रहरी कार्यालय रुपन्देहीका प्रहरी नायब उपरीक्षक तथा सूचना अधिकारी सुनील मल्लले जानकारी दिए। उनका अनुसार तिनाउ गाउँपालिका–२ बुढाचटकमा माछा मार्न सलाइको काँटीबाट बनाएको बिस्फोटक पदार्थ अचानक पड्कँदा सोमैसहित तीन जना घाइते भएका थिए। घाइते हुनेमा तिनाउ गाउँपालिका–२ का सुरज सोमै, तिलोत्तमा नगरपालिका–४ का २१ वर्षीय कोसिस भुजेल र २८ वर्षीय कुशल भुजेल थिए। घाइते तीनै जनालाई बुटवल हस्पिटल प्रालि पठाइएकामा सोमैको उपचारको क्रममा मृत्यु भएको प्रहरी नायब उपरीक्षक मल्लले बताए। उपचारका क्रममा रहेका कोसिसको अवस्था चिन्ताजनक रहेको कुशलको अवस्था भने सामान्य रहेको मल्लले बताए।  घटनाबारे प्रहरीले अनुसन्धान गरिरहेको छ।   "
    },
    {
        "title": "उपयोग भएन ४० लाख खर्चेर बनाइएको आयुर्वेद औषधालय भवन",
        "link": "https://www.setopati.com/social/346446",
        "content": "पश्चिम नवलपरासीको पाल्हीनन्दन गाउँपालिका–४ मा रु ४० लाख लागतमा निर्माण गरिएको पाल्ही आयुर्वेद औषधालय भवन उपयोगविहीन भएको छ। पाल्हीनन्दन गाउँपालिकाले निर्माण गरेको पाल्ही आयुर्वेद औषधालय भवनको भौतिक पूर्वाधार निर्माण सम्पन्न भएको छ। दुई वर्ष पहिला निर्माण भएको भवन सञ्चालनमा नआउँदा नेपाल गण्डक नहरको भवनमा बस्नुपर्ने बाध्यता रहेको आयुर्वेद औषधालय शाखाका रामएकवाल यादवले बताए। उनका अनुसार निर्माणाधीन भवनको काम सम्पन्न भए पनि प्रवेशद्वार तथा प्राविधिक काम नभएकाले नयाँ भवनबाट बिरामीलाई सेवा दिन नमिल्ने भएको छ। ४० लाख लागतमा गाउँपालिकाले निर्माण गरेको पाल्ही आयुर्वेद औषधालय सञ्चालनमा ल्याउने प्रक्रिया अगाडि बढाइएको पाल्हीनन्दन गाउँपालिकाका अध्यक्ष बैजुप्रसाद गुप्ताले बताए। गाउँपालिकाले निर्माण गरेको आयुर्वेद औषधालय भवनमा प्राविधिक काम बाँकी रहेकाले गण्डकको भवनबाट उपचार गर्दै आएको छ। यस वर्षदेखि पाल्ही आयुर्वेद औषधालय भवन सञ्चालनमा ल्याउने तयारी भइरहेको पाल्हीनन्दन–४ का वडाध्यक्ष रवीन्द्र सहानीले बताए। खानेपानी ट्याङ्की सञ्चालनपश्चात आयुर्वेद औषधालय भवनभित्र प्रवेशद्धार निर्माण गरेर उद्घाटन गर्ने वडाध्यक्ष सहानीले भने। "
    },
    {
        "title": "'भ्युटावर' हेर्न गएका तारणी ५४ दिनदेखि सम्पर्कविहीन",
        "link": "https://www.setopati.com/social/346417",
        "content": "मनाङको चामेबाट हराएका बेदकोट नगरपालिका–९ सुन्दरपुरका तारणीप्रसाद पन्त ५४ दिन बितिसक्दा पनि सम्पर्कमा आएका छैनन्। मनाङको चामेस्थित नेपाल बैंक लिमिटेडमा चौथो तहमा कार्यरत पन्त कात्तिक १० गतेदेखि सम्पर्कविहीन भएका हुन्। भ्युटावर हेर्नका लागि तारणी सहकर्मी अर्जुन खड्कासँग गएका थिए। खड्का बीचबाटो बाटै फर्केपछि पन्त एक्लै भ्युटावरको उकालो चढेका थिए। साँझ ४:४५ मिनेटमा खड्कासँग कुराकानी भएको पन्तका परिवारका सदस्य बताउँछन् । राति अबेरसम्म नआएपछि खड्कालगायत बैंकका कर्मचारीले कुरा गर्न खोजेका थिए।  तर राति १०:४५ बजेसम्म मोबाइल फोनमा घण्टी बजे पनि फोन उठाइएन, त्यसपछि ‘स्वीचअफ’ भएको उनीहरूले बताएका छन्। सम्पर्कविहीन भएको खबर कात्तिक १० गते राति ११ बजे बैंकमा कार्यरत अर्चना बुढाथोकीले फोन गरेर जानकारी दिएको तारणीका भाइ विष्णुदत्त पन्तले बताए। 'दाजु सम्पर्कविहीन भएको खबर पाइएपछि घरका चार जना सदस्य मनाङको चामे पुग्यौँ,' विष्णुले भने, 'नेपाल प्रहरी, सशस्त्र प्रहरी, नेपाली सेना, बैंकका कर्मचारी र स्थानीय व्यापारी मिलेर सम्पर्कविहीन भएको क्षेत्र वरपर खोजतलास गर्यौं, फेला पर्नुभएन, निराश भएर घर फर्क्यौं।' अहिले पन्त परिवारमा तनावको स्थिति छ । “दाजु फर्केर आउने विश्वासमा छौँ,” विष्णुले भन्नुभयो, 'दाजु सम्पर्कविहीन भएको ५४ दिन बितिसक्यो, अत्तोपत्तो छैन, फर्केर आउने आश छ, हरेश खाएका छैनौँ।' केही दिनअघि मात्र मनाङमा दाजु भेटिन्छन् कि भनेर पुनः गएको उल्लेख गर्दै उनले नभेटेपछि फर्किएको बताए। उनका अनुसार प्रहरीले अन्य सुरक्षा निकायको सहयोगमा तारणी हराएको दिनदेखि नै १२ दिनसम्म खोजतलास गरे पनि भेट्टाउन सकेको छैन । तारणीको मोबाइलको अन्तिम लोकेसन मनाङको चामेमै देखिएको छ । बैंकका तर्फबाट ड्रोन क्यामेरा र हेलिकप्टरको सहायताले खोजतलास गरे पनि तारणीको अत्तोपत्तो छैन । "
    },
    {
        "title": "जकपुरको दुर्गा मन्दिर परिसरमा पुरूषको हत्या",
        "link": "https://www.setopati.com/social/346413",
        "content": "जनकपुरमा एक एक पुरूषको हत्या भएको छ। जनकपुरधाम उपमहानगरपालिका–४ स्थित दुर्गा मन्दिर परिसरमा पहिचान नखुलेको अन्दाजी ६० वर्षीय पुरुषको गएराति हत्या भएको प्रहरीले जनाएको छ। शवको प्रकृति हेर्दा टाउकोमा इट्टा प्रहार गरी उनको हत्या भएको देखिएको धनुषाका एसपी भुवनेश्वर तिवारीले बताए। ‘उनी मागेर खाने व्यक्ति हुन्। मन्दिर छेउमै राति आएर सुत्ने गर्थे। बाहिरबाट अर्को व्यक्ति आएर उनी सुत्ने ठाउँमै रक्सी र चुरोट खाएछन्। त्यसै क्रममा झगडा हुँदा उनको हत्या भएको हाम्रो अनुमान छ। राति होहल्ला भएको स्थानीयले पनि सुनेका थिए। घटनास्थलमा रक्सीको बेतल, चुरोट, चप्पलहरु फेला परेको छ,’ एसपी तिवारीले भने। सामान्य होहल्ला भएको भन्दै स्थानीय भने घरबाट ननिस्किएको उनले बताए। एसपी तिवारीका अनुसार मन्दिर परिसरमा विहान योग गर्न जाँदा स्थानीयले शव देखेका थिए। अहिले कुकुर सहितको प्रहरी टोलीले घटनाबारे थप अनुसन्धान गरिरहेको प्रहरीले जनाएको छ। "
    },
    {
        "title": "काठमाडौंका यी स्थानमा आज डेढ घन्टा विद्युत अवरूद्ध हुने",
        "link": "https://www.setopati.com/social/346406",
        "content": "नेपाल विद्युत् प्राधिकरणले राजधानी काठमाडौंका विभिन्न स्थानमा आज बिहान १०ः३० देखि मध्याह्न १२ः०० बजेसम्म बिजुली कटौती गर्ने भएको छ। प्राधिकरणले एक सूचनामार्फत बलम्बु सबस्टेशनअन्तर्गत थानकोट फिडरअन्तर्गत पर्ने नैकाप, बलम्बु, चुनदेवी, खहरे, दशचोकलगायत क्षेत्रमा प्राविधिक जडान कार्यका लागि बिजुली कटौती हुने भएको छ। प्राधिकरणले सो फिडरअन्तर्गत उक्त स्थानलगायत सम्पूर्ण क्षेत्रका ग्राहक वर्गमा पर्न गएको असुविधाप्रति क्षमा मागेको छ। तोकिएको कार्य निर्धारित समयअगावै सम्पन्न भएमा तोकिएको अवधिभन्दा पहिल्यै बिजुली प्रवाह हुने सूचनामा उल्लेख छ।"
    },
    {
        "title": "धापासीमा तार सर्ट हुँदा पूरै घरमा आगलागी (तस्बिरहरू)",
        "link": "https://www.setopati.com/social/346399",
        "content": "काठमाडौंको टोखा नगरपालिका-६ धापासीस्थित पूरै घरमा आगलागी भएको छ। तार सर्ट हुँदा साढे तीन तलाको घर पूरै जलेको वरिष्ठ टोखाका वरिष्ठ सई वीरेन्द्र पाण्डेले जानकारी दिए। उनका अनुसार साँझ ५ बजेतिर आगलागी भएको हो। 'अहिले आगो नियन्त्रणमा आइसकेको छ,' उनले भने, 'मानवीय क्षति भएको छैन। बाँकी विवरण आउन बाँकी छ।' तस्बिरः नेपाल फोटो लाइभेरी            "
    },
    {
        "title": "नयाँ वैज्ञानिक अध्ययनले भन्छ- डार्क चकलेट खानेलाई सुगर कम हुन्छ!",
        "link": "https://www.setopati.com/social/346331",
        "content": "'गुलियो धेरै नखाऊ, सुगर होला!' यस्तो सुझाव हामीले धेरै सुन्दै आएका छौं। यही मान्यताका कारण धेरैले मन मारेर भए पनि चकलेट लगायतका गुलिया खानेकुरा कम खान्छन्। वा, खाँदै खाँदैनन्। तर ब्रिटिस मेडिकल एसोसिएसनले प्रकाशित गर्ने स्वास्थ्यसम्बन्धी अन्तर्राष्ट्रिय जर्नल 'बिएमजे' ले हालै एउटा नयाँ निष्कर्ष सार्वजनिक गरेको छ — डार्क चकलेट खानेहरूलाई 'टाइप-२' डाइबिटिज (सुगर) को खतरा कम हुन्छ! अमेरिकी अखबार 'द न्यूयोर्क टाइम्स' ले केही दिनअघि समाचार लेखेर बिएमजेमा प्रकाशित उक्त नयाँ निष्कर्षबारे जानकारी दिएको हो। मान्छेको शरीरलाई गुलियो, नुनिलो, चिल्लो, पिरो; सबै किसिमका स्वादयुक्त खानेकुराको बराबर आवश्यकता हुन्छ। यस्ता खानेकुरा सुरूदेखि सीमाभित्र रहेर खायौं भने स्वास्थ्यलाई कुनै असर गर्दैन भनेर डाक्टरहरू नै स्वीकार गर्छन्। डार्क चकलेटका हकमा भने यो खानेकुरा गुलियो र स्वादिलो भए पनि यसमा पाइने केही तत्त्वले सुगर रोग लाग्न दिँदैन भन्ने मेडिकल जर्नल बिएमजेको निष्कर्ष छ। केही व्यक्तिहरूको समूहलाई लामो समय डार्क चकलेट खुवाएर गरिएको अनुसन्धानबाट यस्तो निष्कर्ष निकालिएको हो। तर ती व्यक्तिलाई सुगर नहुनुमा डार्क चकलेट नै एकमात्र कारण थियो वा अरू कुनै कारणले सुगरको जोखिम कम भएको हो भन्ने अनुसन्धानले प्रमाणित गरेको छैन। प्रमुख अनुसन्धाता तथा हार्वर्ड विश्वविद्यालयका सहायक प्राध्यापक डा. छि सुन आफै पनि डार्क चकलेटलाई सुगर रोकथाम गर्ने 'अचुक औषधि' मान्न हुँदैन भन्छन्। तर जहाँसम्म डा. सुनको समूहले गरेको अनुसन्धानको निष्कर्ष छ, त्यसले भने डार्क चकलेट खाने व्यक्तिहरूलाई स्वास्थ्यसम्बन्धी समस्या कम भएको देखाउँछ। खासगरी उच्च रक्तचाप, मुटुसम्बन्धी रोग र सुगरलाई डार्क चकलेटले फाइदा पुर्‍याएको अनुसन्धानबाट देखिएको छ। त्यसैले डा. सुन भन्छन्, 'डार्क चकलेटलाई हामी स्वस्थ खानेकुराका रूपमा लिन सक्छौं।' यो अनुसन्धान कसरी गरिएको थियो त? अनुसन्धाताहरूले सन् १९८० दशकको मध्यदेखि १९९० दशकको प्रारम्भसम्म १ लाख ९० हजार जना व्यक्तिमा यो अनुसन्धान गरेका थिए। उनीहरूलाई तीन समूहमा बाँडिएको थियो। सहभागीहरूले हरेक चार वर्षमा आफ्नो नियमित खानेकुराबारे विस्तृत प्रश्नावली भर्नुपर्थ्यो। यस आधारमा उनीहरूले डार्क चकलेट र दूधको चकलेट कति मात्रामा खान्छन् भनेर रेकर्ड राखिन्थ्यो। अनुसन्धाताहरूले ती सहभागीको स्वास्थ्य ३४ वर्षसम्म लगातार परीक्षण गरिरहे। यस अवधिमा करिब १९ हजार जनालाई टाइप-२ डाइबिटिज भएको पत्ता लाग्यो। त्यसपछि अनुसन्धाताहरूले डाइबिटिज बिरामीको जीवनशैलीका अन्य पक्ष पनि अध्ययन गरे। उनीहरूले शारीरिक व्यायाम गर्छन् कि गर्दैनन्, रक्सी खान्छन् कि खाँदैनन्, धूमपानको लत छ कि छैन र उनीहरूको खान्की स्वस्थ र पोषणयुक्त छ कि छैन भनेर हेरियो। त्यसबाहेक सहभागीहरूको उमेर र परिवारमा अरू कसैलाई सुगर छ कि छैन भन्ने रेकर्ड पनि राखियो। सबै रेकर्ड केलाएपछि अनुसन्धाताहरू के निष्कर्षमा पुगे भने — जसले साताको कम्तिमा पाँचपटक चकलेट (डार्क वा अन्य) खान्छन्, उनीहरूलाई चकलेट खाँदै नखाने वा कहिलेकाहीँ मात्र खाने व्यक्तिभन्दा टाइप-२ डाइबिटिजको जोखिम १० प्रतिशत कम हुन्छ। त्यसपछि अनुसन्धाताहरूले आफूसँग भएका रेकर्ड अझै मसिनो गरी केलाए। सहभागीहरूमध्ये करिब १ लाख १२ हजार जनाले आफूले खाने चकलेटबारे विस्तृत विवरण दिएका थिए। त्यो विवरण केलाएपछि जे निष्कर्ष निस्कियो, त्यसबाट अनुसन्धाताहरू झन् चकित खाए। उनीहरूको निष्कर्ष थियो — जसले साताको कम्तिमा पाँचपटक डार्क चकलेट खान्छन्, उनीहरूमा महिनाको एकचोटिभन्दा कम डार्क चकलेट खाने व्यक्तिभन्दा टाइप-२ डाइबिटिजको जोखिम २१ प्रतिशत कम हुन्छ। अनुसन्धानले यो पनि देखायो — जो दूधको चकलेट नियमित खान्छन्, उनीहरू टाइप-२ डाइबिटिजको जोखिमबाट बच्न सक्दैनन्। 'दूधको चकलेटले सहभागीहरूको तौल बढेको पाइयो,' अनुसन्धाताहरूको निष्कर्ष थियो, 'बढी तौल हुनेमा टाइप-२ डाइबिटिजको जोखिम बढी हुन्छ।' यो अनुसन्धान आफैमा पूर्ण भने छैन। यसमा थुप्रै कमी-कमजोरी छन्। अनुसन्धान ठूलो संख्यामा गरिएको र एकदमै वैज्ञानिक ढंगले डिजाइन गरिएको भए पनि यसले टाइप-२ डाइबिटिज हुनु वा नहुनुको वास्तविक कारण पुष्टि नगर्ने ड्युक युनिभर्सिटी स्कुल अफ मेडिसिनका प्राध्यापक डा. सुजान स्प्राट बताउँछिन्। उनी व्यक्तिगत रूपमा यो अनुसन्धानमा संलग्न थिइनन्। 'जसले साताको कम्तिमा पाँचपटक डार्क चकलेट खान्थे, उनीहरूलाई सुगर नहुनुमा अरू नै कारण पनि हुनसक्छ। स्वस्थ जीवनशैली अपनाएकाले, नियमित शारीरिक व्यायाम गरेकाले, स्वस्थ खाना खाएकाले वा आवश्यक पर्दा डाक्टरको परामर्श लिएकाले पनि उनीहरूलाई सुगर नभएको हुनसक्छ,' डा. सुजानले भनिन्। त्यस्तै, अधिकांश सहभागी गोरा जातिका शिक्षित व्यक्तिहरू हुनु यो अनुसन्धानको अर्को कमजोरी हो। यसले अनुसन्धानको निष्कर्ष सबै जाति वा समुदायमा बराबर लागू नहुने प्रमुख अनुसन्धाता डा. सुनले स्वीकार गरेका छन्। अनुसन्धानको निष्कर्षलाई अझ धेरै सहभागीहरूमाझ क्लिनिकल परीक्षण गराउनुपर्ने आवश्यकता पनि उनले औंल्याए। यसका लागि सहभागीहरूलाई दुई समूहमा बाँडेर एउटा समूहलाई डार्क चकलेट र अर्कोलाई दूधको चकलेट खुवाउनुपर्ने र दशकौंसम्म स्वास्थ्य परीक्षण गर्दै जानुपर्ने डा. सुनको भनाइ छ। 'यस किसिमको क्लिनिकल परीक्षण एकदमै महँगो हुन्छ। एउटै व्यक्तिलाई दशकौंसम्म स्वास्थ्य परीक्षण गर्नु व्यावहारिक हुँदैन,' डा. सुजानले भनिन्। त्यसैले पोषण वैज्ञानिकहरू कुनै पनि खानेकुराले स्वास्थ्यमा पार्ने प्रभावबारे अनुसन्धान गर्न निश्चित समयको तथ्यांक मात्र केलाउँछन्। यो अनुसन्धान पनि त्यसरी नै गरिएको हो। अनुसन्धानको निष्कर्षले अरू के भन्छ त? अनुसन्धानअनुसार डार्क चकलेट र दूधको चकलेटमा क्यालोरी, चिनी र चिल्लो पदार्थको मात्रा बराबर हुन्छ। कोको भने डार्क चकलेटमा बढी पाइएको छ। कोको धेरै भएकाले नै डार्क चकलेट अरू किसिमका चकलेटभन्दा स्वस्थकर हुने डा. सुन र उनको समूहको भनाइ छ। कोको यस्तो पदार्थ हो, जसमा फाइबर धेरै हुन्छ। यसमा 'फ्लेभोनोइड' भनिने वनस्पतिजन्य पदार्थ पनि भरपुर हुन्छ, जुन हाम्रो स्वास्थ्यका लागि लाभदायक मानिन्छ। केही अन्य अनुसन्धानले पनि कोको र फ्लेभोनोइडमा 'एन्टि-अक्सिडेन्ट' र 'एन्टि-इन्फ्लेमेटरी' तत्त्व धेरै भएकाले रक्तनलीहरू खोल्न मद्दत गर्ने निष्कर्ष निकालेका छन्। केही अल्पकालीन र छोटो अवधिका क्लिनिकल परीक्षणहरूबाट डार्क चकलेट वा कोको खाँदा स्वास्थ्यलाई फाइदा पुग्ने पाइएको छ। यसले रक्तचाप नियन्त्रणमा राख्न मद्दत गर्छ। रक्तनलीमा बोसो जम्ने समस्या घटाउँछ। साथै, रगतमा हुने चिनीको मात्रालाई स्थिर राख्छ। यी सबै कारणले टाइप-२ डाइबिटिजको जोखिम कम हुने अनुसन्धाताहरूको भनाइ छ। अन्य पोषण वैज्ञानिकहरू पनि डार्क चकलेटलाई स्वस्थ खानाकै रूपमा लिन्छन्। तर यसका लागि डार्क चकलेटमा कम्तिमा ७० प्रतिशत कोको हुनुपर्छ। त्यसबाहेक बदाम मिसिएको छ भने अझ बढी स्वस्थकर मानिन्छ। किनभने, बदाममा स्वस्थ चिल्लो पदार्थ र फाइबर प्रचुर मात्रामा पाइन्छ। यसलाई पोषणयुक्त आहारकै रूपमा लिने गरिन्छ। सन् २०२३ मा प्रकाशित एक अध्ययनअनुसार विश्वव्यापी रूपमा वार्षिक १ करोड ४० लाखलाई टाइप-२ डाइबिटिज हुने गरेको पाइएको छ। यसको मुख्य कारण पोषणयुक्त खानेकुराको अभाव हो भन्ने अध्ययनको निचोड छ। उक्त अध्ययनले पनि चिनी र प्रशोधित कार्बोहाइड्रेटको मात्रा घटाउँदा स्वास्थ्यलाई फाइदा पुग्ने देखाउँछ। सँगसँगै, डार्क चकलेटलाई नियमित खान्कीमा समावेश गर्नु ठिक हो भन्छ। 'धेरैलाई स्वस्थ र पोषणयुक्त खानेकुरा भनेको प्राय: नमीठो हुन्छ भन्ने भ्रम छ,' २०२३ को उक्त अनुसन्धानका प्रमुख अनुसन्धाता डा. मोजोफारिन भन्छन्, 'तर केही स्वस्थ खानेकुरा स्वादमा पनि मिठो हुन्छ।' 'डार्क चकलेट यसैको एउटा राम्रो उदाहरण हो,' उनले भने। *** "
    },
    {
        "title": "निकोलसले भने- प्रहरीकै अगाडि रविको फोटो सिसिटीभीमा खिचेको हुँ, गल्ती भयो",
        "link": "https://www.setopati.com/social/346353",
        "content": "कास्की प्रहरीको हिरासतमा सुतिरहेका राष्ट्रिय स्वतन्त्र पार्टी (रास्वपा) का सभापति रवि लामिछानेको तस्बिर आफूले प्रहरीकै सिसिटीभीमा खिचेको डा. निकोलस भुसालले बताएका छन्। गत शनिबार भेट्न जाँदा लामिछाने सुतिरहेको प्रहरीकै सिसिटिभीमा देखेपछि आफूले फोटो खिचेको भुसालले बताए। ‘मैले प्रहरीकै अगाडि रवि लामिछाने सुतिरहेको फोटो सिसिटिभीमा खिचेको हुँ। त्यतिबेला प्रहरीले केही भनेन,’ उनले सेतोपाटीसँग भने, ‘यस्तो होला भनेर थाहा पनि भएन, गल्ती भयो।’ उक्त तस्बिर आफूले फेसबुकमा पोष्ट गरेपछि रास्वपाको कार्यकर्ताले भाइरल बनाएको भुसालको भनाइ छ। आफू राष्ट्रिय स्वतन्त्र पार्टीको सदस्य नभएको उनले बताए। उक्त तस्बिर खिच्ने व्यक्ति खोजिरहेको प्रहरीले बताएको छ। कास्की प्रहरीका डिएसपी बसन्त शर्माले यस विषयमा अनुसन्धान भइरहेको र फोटो खिच्ने व्यक्ति खोजिरहेको जानकारी दिए। पछि लामिछानेलाई भेट्न जाँदा मोबाइल प्रहरीलाई बुझाएको पनि भुसालले बताए।  ‘रवि लामिछानेले मलाई तनाव छ भन्नुभयो, स्वास्थ्यमा समस्या छ भन्नुभएको थियो,’ उनले भने, ‘उहाँलाई भेट्न जाँदा मैले मोबाइल प्रहरीलाई नै बुझाएको थिए।’ कास्की प्रहरीले कार्यालयमा आउने सेवाग्राहीलाई मोबाइलसमेत भित्र लैजान दिएको छैन। लामिछाने पक्राउ परेदेखि कास्की प्रहरी प्रमुख श्यामबाबु ओलिया, सूचना अधिकारीसमेत रहेका डिएसपी बसन्त शर्मा लगायतले कार्यालयमा अरू प्रयोजनमा जाने सेवाग्राहीलाई पनि मोबाइल लैजान प्रहरीले रोक लगाएका छन्। भुसालले भने प्रहरी गेटभित्र सिसिटीभी देखेको र त्यसमा रवि लामिछाने सुतेको देखिएपछि फोटो खिचेको बताएका छन्। सहकारी ठगी, संगठित अपरा र सम्पत्ति शुद्धीकरण कसुरमा गत कात्तिक २ गते प्रहरीले लामिछानेलाई पक्राउ गरेको थियो। उनीविरूद्ध प्रहरीले अनुसन्धान सकिसकेको छ भने एक-दुई दिनभित्रै जिल्ला अदालत कास्कीमा मुद्दा पेस हुनेछ। "
    },
    {
        "title": "मनाङको ङिस्याङ केन्द्रबिन्दु भएर ४.७ म्याग्नेच्युडको भूकम्प",
        "link": "https://www.setopati.com/social/346337",
        "content": "मनाङमा भूकम्प गएको छ। बिहीबार बिहान ७:३७ बजे मनाङको ङिस्याङ केन्द्रबिन्दु बनाएर ४.७ म्याग्नेच्युडको भूकम्प गएको राष्ट्रिय भूकम्प मापन तथा अनुसन्धान केन्द्रले जनाएको छ। ङिस्याङ  गाउँपालिकाका उपाध्यक्ष छिरिङ गुरूङले भूकम्प गएको तर त्यसले क्षति पुगेको भन्ने सूचना अहिलेसम्म पालिकाका कतैबाट नआएको बताएका छन्। बुधबार बझाङ केन्द्रबिन्दु भएर ४.१ म्याग्नेच्युडको भूकम्प गएको थियो। बझाङलाई नै केन्द्रबिन्दु बनाएर मंगलबार दुई पटक भूकम्प गएको थियो। केन्द्रका अनुसार मंगलबार बिहान ११:०२ बजे ३.९ म्याग्नेच्युडको र साँझ ५:०८ बजे ४.३ म्याग्नेच्युडको भूकम्प गएको थियो। "
    },
    {
        "title": "घट्यो काठमाडौंको न्यूनतम तापक्रम",
        "link": "https://www.setopati.com/social/346333",
        "content": "काठमाडौंको न्यूनतम तापक्रम बिहीबार केही घटेको छ।  जल तथा मौसम पूर्वानुमान महाशाखाका अनुसार बिहीबार बिहान काठमाडौंमा ४.८ डिग्री सेल्सियस न्यूनतम तापक्रम मापन भएको छ। बुधबार काठमाडौंको न्यूनतम तापक्रम ५.१ डिग्री सेल्सियस मापन भएको थियो। आज घटेर ४.८ पुगेको हो।  देशका अन्य भूभागको न्यूनतम तापक्रम भने महाशाखाले दैनिक बिहान ८:४५ बजे सार्वजनिक गर्छ। शनिबार काठमाडौंको न्यूनतम तापक्रम २ डिग्री सेल्सियस मापन भएको थियो। ‍आइतबारयता भने न्यूनतम तापक्रम ४ देखि ५ डिग्री सेल्सियसबीच छ।  मौसमविदहरूले केही दिन तापक्रम ह्वात्तै घट्ने अवथा ह्वात्तै बढ्ने नहुने बताएका छन्। उनीहरूका अनुसार मौसम यही यही सेरोफेरोमा रहनेछ।  बिहानको न्यूनतम तापक्रम घट्ने र बढ्ने रातिको आकाशमा निर्भर रहन्छ।  आकाशमा बादल जम्मा हुँदा र हावा कम चल्दा न्यूनतम तापक्रम अघिल्लो दिनको भन्दा केही बढ्न सक्छ।  सिरेठो चलेको र रातमा बढी हावा चलेको छ भने बिहान बढी चिसो हुन सक्छ। आकाश सफा छ भने पनि तापक्रम घट्न सक्छ।  त्यस्तो भएको छैन भने न्यूनतम तापक्रम स्थिर तथा सामान्य हेरफेर हुने मौसमविदहरूको भनाइ छ।  काठमाडौंको अधिकतम तापक्रम बिहीबार पनि १८ देखि २० डिग्री सेल्सियससम्म रहने पूर्वानुमान छ। बिहीबार देशभरिको मौसम सफा रहने महाशाखाको पूर्वानुमान छ।  "
    },
    {
        "title": "रूससँगको युद्ध रोक्नेबारे छलफल गर्न ट्रम्पका विशेष दूत युक्रेन जाने",
        "link": "https://www.setopati.com/social/346318",
        "content": "नवनिर्वाचित अमेरिकी राष्ट्रपति डोनाल्ड ट्रम्पका रूस र युक्रेनका लागि विशेष दूत किथ केलोगले दुई देशबीचको युद्ध रोक्नेबारे छलफल गर्न जनवरीमा युक्रेन र केही युरोपेली देशको भ्रमण गर्ने भएका छन्। अमेरिकी सेनाका पूर्वजनरल केलोग सो भ्रमणमा मस्को नगए पनि युक्रेन लगायत फ्रान्स, इटली र अरू देश गएर शान्ति सम्झौताबारे कुरा गर्नेछन् भनेर समाचार संस्था रोयटर्सले जनाएको छ। कुन-कुन देशहरू भ्रमण गर्ने भन्ने टुंगो नलागी सके पनि सो भ्रमणमा केलोगले रूससँगको युद्धको स्थितिका बारेमा तथ्यपरक जानकारी लिनेछन्। रूसी राष्ट्रपति भ्लादिमिर पुटिनसँग राम्रो सम्बन्ध भएका ट्रम्पले चुनाव प्रचारका क्रममा आफूले जिते रूस-युक्रेन युद्ध २४ घण्टाभित्रै रोकिदिने घोषणा गरेका थिए। कसरी युद्ध रोक्ने भन्ने उनले विस्तृत रूपमा नखुलाए पनि सैन्य सहायता रोक्ने धम्की दिएर युक्रेनलाई पुटिनको सर्त मान्न दबाब दिने अनुमान गरिएको छ। युक्रेनी राष्ट्रपति भोलोदिमिर जेलेन्सकीका वरिष्ठ सल्लाहकार आन्द्रइ यरमाक रूससँग शान्ति सम्झौता गर्नेबारे ट्रम्पका अधिकारीसँग छलफल गर्न दुई हप्ताअघि अमेरिका गएका थिए। उनको सो भ्रमणमा के-के सर्तमा शान्ति सम्झौता गर्नेबारे छलफल भयो भनेर अहिलेसम्म विस्तृत रूपमा खुलेको छैन। तर हाल जुन-जुन ठाउँमा ज-जसले कब्जा गरेको छ ती ठाउँ तत्-तत् देशको नियन्त्रणमा रहने गरी शान्ति सम्झौता गर्न ट्रम्पले प्रस्ताव गर्ने मानिन्छ। त्यसैले शान्तिका लागि वार्तामा बस्नुअघि रूस सकेसम्म धेरै भूमि कब्जा गर्न लागिपरेको छ भने युक्रेन पनि सकेसम्म रूसलाई रोक्ने प्रयास गरिरहेको छ। वार्तामा बस्नुअघि युक्रेन बलियो अवस्थामा होस् भनेर ट्रम्पले चुनाव जित्नेबित्तिकै अमेरिकी राष्ट्रपति जो बाइडेनले युक्रेनलाई रूसभित्र लामो दुरीका अमेरिकी हतियार प्रयोग गर्न अनुमति दिएका थिए। आफ्नो एक इन्च भूमि पनि रूसलाई नछोड्ने अडान लिँदै आएका जेलेन्सकी अहिले भने युक्रेनलाई नेटोको सदस्यता दिइए अहिले रूसको नियन्त्रणमा रहेको जमिन छोड्न तयार छन्। उनले रूसको नियन्त्रणमा रहेको जमिन पहिले भने जस्तो युद्धबाट नभएर कूटनीतिबाट फिर्ता लिने जिकिर गरेका छन्। ट्रम्प भने युक्रेनलाई नेटो सदस्य दिन तयार नरहेको मानिन्छ। नेटो तत्कालीन सोभियत संघविरूद्ध खोलिएको सैनिक गठबन्धन भएकाले नेटो सदस्य राष्ट्रमा अमेरिका लगायत अरू सदस्यका सैनिक र हतियार रहन्छन्। त्यस्तै नेटो सन्धिको धारा ५ अनुसार कुनै पनि सदस्यमाथि गरिएको आक्रमण सबै सदस्यमाथि गरेको मानिन्छ। अथवा नेटो सदस्यसँग सानै भए पनि कसैको भिडन्त भए सन्धि अनुसार अमेरिका त्यहाँ युद्ध गर्न आउन बाध्य हुन्छ। त्यसैले रूससँग युद्ध चलिरहेको बेलामा युक्रेनलाई नेटो सदस्यता दिनुहुँदैन भन्नेमा बाइडेनका पनि धेरैजसो अधिकारी अडिग छन्। तर केही अमेरिकी अधिकारी र केही युरोपेली नेटो सदस्य राष्ट्रहरू भने शीत युद्धकालीन जर्मनीको उदाहरण दिँदै युक्रेनलाई पनि त्यसरी नै सदस्यता दिनुपर्छ भन्छन्। पश्चिम जर्मनी सन् १९५५ मा नेटो सदस्य बन्दा पूर्वजर्मनी तत्कालीन सोभियत संघको नियन्त्रणमा थियो। त्यस्तोमा नेटो सन्धिको धारा ५ पश्चिम जर्मनीको भूमिमा मात्रै लागु हुन्थ्यो। त्यसैअनुसार शीत युद्धको अन्त्य नहुन्जेलसम्म पश्चिम जर्मनीलाई सोभियत संघबाट जोगायो। सोभियत संघ धेरै कमजोर भएर बिखण्डन हुने बेलामा अन्ततः पूर्व र पश्चिम जर्मनी एकीकरण भए। अहिले युक्रेनलाई नेटो सदस्यता दिनुपर्छ भनेर जिकिर गर्ने पनि धारा ५ ले शान्ति सम्झौता भएको बेलामा युक्रेनको नियन्त्रणमा रहेको भूमिमा मात्रै लागु हुनुपर्ने भन्छन्। शान्ति सम्झौता विपरीत युक्रेनको नियन्त्रणमा रहेको भूमिमा आक्रमण गरेमा नेटोले युक्रेनका लागि लड्न आउनेछ भनेर पुटिनले फेरि हमला नगर्ने उनीहरूको तर्क छ। जेलेन्सकीले पनि त्यस्तै माग गरिरहेका छन्। सोभियत संघबाट युक्रेन अलग्गिएपछि बुडापेस्टमा सन् १९९४ मा हस्ताक्षर गरिएको सम्झौताले पुटिनलाई नरोकेको देखाउँदै नेटो सदस्य नबने पुटिनले फेरि आक्रमण गर्ने उनी बताउँछन्। अमेरिका र रूसले फकाएर बेलायतसहित रोहबरमा युक्रेनको स्वतन्त्रता र सुरक्षाको लिखित ग्यारेन्टी दिँदै बुडापेस्टमा सम्झौता भएपछि मात्रै आफ्नो भूमिमा रहेको सोभियत संघको आणविक हतियार युक्रेनले रूसलाई फिर्ता गर्न मानेको थियो। तर पुटिनले सो लिखित सम्झौताको उल्लंघन गर्दै युक्रेनमाथि आक्रमण गरे। त्यसैले नेटो सदस्यता लगायत शान्ति वार्ताको खाकाबारे कुरा गर्न जेलेन्सकीका वरिष्ठ सल्लाहकार आन्द्रइ यरमाकले अहिले अमेरिका गएका हुन्। ट्रम्पले चुनाव जितेपछि रूस-युक्रेन युद्धमा नयाँ तरंग आएको छ। ट्रम्पले कार्यभार सम्हाल्नअघि युक्रेनले कब्जा गरेको रूसको कुर्स्क क्षेत्रको भूमि फिर्ता गर्न पुटिनले उत्तर कोरियाली सैनिक परिचालन गर्ने भएपछि बाइडेनले युक्रेनलाई रूसभित्र लामो दुरीका अमेरिकी हतियार प्रयोग गर्न गत महिना अनुमति दिए। त्यसपछि अमेरिका लगायत पश्चिमा राष्ट्रलाई तर्साउन रूसले युक्रेनमाथि नयाँ हतियार प्रयोग गरेको थियो। युक्रेनले अमेरिकाले दिएको हतियारले रूसले हतियार भण्डारण गरेको ठाउँमा नोभेम्बर १९ मा प्रहार गरेपछि त्यही दिन रूसले आणविक हतियार प्रयोग गर्ने नीति पुनरावलोकन गर्दै प्रयोग गर्ने सीमा घटाएको थियो। त्यसको दुई दिनपछि अमेरिका लगायत पश्चिमा राष्ट्रलाई तर्साउन रूसले आणविक हतियार राख्न प्रयोग गर्न मिल्ने नयाँ मिसाइल युक्रेनमाथि प्रहार गरेको थियो। हाल उत्तर कोरियाली सैनिक कुर्स्क क्षेत्रमा लड्न थालिसकेका छन् भने रूसले त्यति बेला प्रयोग गरेको मध्यम दुरीको हाइपरसोनिक मिसाइल ओरेस्निक फेरि युक्रेनमाथि प्रहार गर्नसक्ने पश्चिमा विश्लेषकले अनुमान गरेका छन्। (विभिन्न अन्तर्राष्ट्रिय सञ्चार माध्यमहरूको सहयोगमा तयार पारिएको) "
    },
    {
        "title": "काठमाडौं उपत्यकामा बैंकिङ कसुरका मुद्दाको चाप, कोशीमा धेरै घट्ने पाँच अपराध",
        "link": "https://www.setopati.com/social/346315",
        "content": "नेपाल प्रहरीमा हरेक दिनजसो १६२ वटा मुद्दा दर्ता हुने गर्छन्। दर्ता हुने अपराधको अनुसन्धान तथा तथ्यांकको विश्लेषण प्रहरीले गर्ने गरेको छ। बुधबार प्रहरी प्रधान कार्यालयले पत्रकार सम्मेलनको आयोजना गरी चार महिनाको अपराधको तथ्यांक विश्लेषण गरेको हो। साउनदेखि कात्तिक मसान्तमसम्म भएका अपराधका गतिविधिलाई विश्लेषण गरी प्रहरी प्रवक्ता एवं एसएसपी विश्व अधिकारीले यसबारे जानकारी दिएका हुन्। हरेक दर्ता हुने मुद्दाहरूमा सबैभन्दा धेरै अर्थात दैनिकजसो सरदरमा २० वटा आत्महत्याका घटना हुने गरेको छ। त्यसपछि सात वटा जबरजस्ती करणीको मुद्दा दर्ता हुने गरेको एसएसपी अधिकारीले बताए। त्यस्तै २४ घण्टामा सामान्यतया: ११७ जना पक्राउ पर्छन्। यो आर्थिक वर्षको चार महिनामा हेर्ने हो भने सबैभन्दा धेरै मुद्दा काठमाडौं उपत्यकामै दर्ता भएको छ। १९ हजार ४९८ मुद्दा दर्ता हुँदा काठमाडौंमा मात्रै ५ हजार ५४५ मुद्दा दर्ता भएका छन्। अघिल्लो आर्थिक वर्षको चार महिनामा १८ हजार ९९८ मुद्दा दर्ता हुँदा ५ हजार ३७० वटा मुद्दा दर्ता भएका छन्। त्यसपछि कोशी प्रदेशमा मुद्दाको संख्या वृद्धि हुँदा मधेस प्रदेशमा भने घटेको प्रहरीको तथ्यांकले देखाएको छ। अघिल्लो वर्ष कोशीमा २ हजार ८३२ मुद्दा दर्ता हुँदा यस वर्ष ३ हजार २४० मुद्दा दर्ता भएका हुन्।  मधेसमा भने अघिल्लो वर्ष ३ हजार १६३ मुद्दा दर्ता हुँदा यस वर्ष २ हजार ९९४ मुद्दा दर्ता भएका छन्। सबैभन्दा कम मुद्दा कर्णालीमा दर्ता भएका छन्। त्यहाँ भने मुद्दामा धेरै घटबढ भएको देखिन्न। अघिल्लो वर्ष ६६३ मुद्दा दर्ता हुँदा यस वर्ष ६२८ मुद्दा दर्ता भएका छन्। मुद्दा दर्ताको स्थितिलाई हेर्दा काठमाडौं उपत्यकामा सबैभन्दा धेरै मुद्दा दर्ता हुने गरेको देखिन्छ। तर अपराधको किसिम अनुसार हेर्दा पाँच किसिमका अपराध सबैभन्दा धेरै कोशी प्रदेशमा हुने गरेको छ। एसएसपी विश्व अधिकारीका अनुसार कर्तव्य ज्यान, जबरजस्ती करणी, जबरजस्ती करणी उद्योग, लागुऔधष र आत्महत्याका घटना धेरै कोशीमा हुने गरेको देखिएको हो। यो अन्य प्रदेशसँगको तथ्यांकगत तुलनामा देखाइएको हो। कोशीमा कर्तव्य ज्यानका २३.९५ प्रतिशत, आत्महत्याका २१.६० प्रतिशत, जबरजस्ती करणीका २३.६९ प्रतिशत र जबरजस्ती करणी उद्योग १९.३५ प्रतिशत मुद्दा दर्ता भएका छन्। लागु औषधका घटना पनि कोशीमै सबैभन्दा धेरै दर्ता हुने गरेको छ। बैंकिङ कसुरका घटना भने काठमाडौं उपत्यकामा धेरै भएको देखिन्छ। उपत्यकामा मात्रै ५७.७७ प्रतिशत मुद्दा दर्ता भएका छन्। यसरी कोशी प्रदेशमा सबैभन्दा धेरै मुद्दा दर्ता हुनुको कारणबारे पनि एसएसपी अधिकारीले खुलाएका छन्।  ‘कोशीको जनसंख्या, भुगोल, सुरक्षा चुनौति, शिक्षा लगायत विभिन्न कारणले गर्दा पनि धेरै घटनाहरू देखिएको हो,’ उनले भने।   "
    },
    {
        "title": "श्रीमतीको हत्या आरोपमा श्रीमान पक्राउ",
        "link": "https://www.setopati.com/social/346279",
        "content": "दाङमा श्रीमानले धारिलो हतियार प्रहार गरेर श्रीमतीको हत्या गरेका छन्।  तुलसीपुर उपमहानगरपालिका-२ मा ३० वर्षीय चित्रबहादुर बुढाथोकीले घरयासी झगडामा धारिलो हतियार प्रहार गरेर २८ वर्षीया श्रीमती हस्तकुमारी बुढाथोकीको हत्या गरेका हुन्।  आइतबार बिहान १० बजे घरायासी झगडामा धारिलो हतियार प्रहार गरी श्रीमतीको हत्या गरेको इलाका प्रहरी कार्यालय तुलसीपुरका प्रमुख डिएसपी अनिल ठकुरीले जानकारी दिए।  'श्रीमतीको घटनास्थलमै मृत्यु भएपछि श्रीमानलाई नियन्त्रणमा लिएका छौं,' उनले भने, 'थप अनुसन्धान भइरहेको छ।'        "
    },
    {
        "title": "सिरहामा सडक दुर्घटनादर घटे तर बढ्यो मृत्यु हुनेको संख्या",
        "link": "https://www.setopati.com/social/346276",
        "content": "सिरहामा  चालु आर्थिक वर्षको प्रथम चौमासिकमा २५५ सवारी दुर्घटना हुँदा २२ जनाको मृत्यु भएको छ। यसमा ४५७ जना घाइते भएको ट्राफिक प्रहरी कार्यालयको तथ्यांकमा उल्लेख छ। यो तथ्याङ्क गत आर्थिक वर्षको प्रथम चौमासिकको भन्दा दुर्घटनामा कम भएको देखिन्छ। तर, मृत्युहुनेको सङ्ख्या बढेको छ। गत आर्थिक वर्षको प्रथम चौमासिकमा १५ जनाको ज्यान गएको थियो । ट्राफिक प्रहरीका अनुसार गत आर्थिक वर्षमा जिल्लामा नौ सय ९७ सवारी दुर्घटना भयो। यसमा ६८ जनाले ज्यान गुमाएका थिए । एक हजार पाचँ सय ७९ जना घाइते भएका थिए। दुर्घटनामा कमी ल्याउन साथै मृत्युदरमा कम गराउन जनचेतना कार्यक्रमलाई तीव्रता दिए तापनि मृत्यु हुनेको दरमा भने वृद्धि भएको जिल्ला ट्राफिक कार्यालय लहानका प्रमुख प्रहरी निरीक्षक पोषणराज थपलियाले बताए। 'दुर्घटनाको अनुसन्धान गर्दा जिल्लामा भएका अधिकांश सवारी दुर्घटनामा चालककै बढी गल्तीका कारण हुने गरेको देखिन्छ। यसका कारण वार्षिक धेरै मानिसले अकालमा ज्यान गुमाउनुपरेको छ,' प्रहरी निरीक्षक थपलियाले भने। उनका अनुसार मापसे र लापसे गरी सवारी चलाउँदा, सवारीलाई उछिन्न खोज्ने, यान्त्रिक गडबडी, तीव्रगतिमा सवारी चलाउँदा, सडक चौपाया, क्षमताभन्दा बढी यात्रु बोकेर सवारी चलाउँदा, ट्राफिक नियम उल्लङ्घन, बढ्दो मात्राका अव्यवस्थित सिटी रिक्सालगायत कारण दुर्घटना हुने र दुर्घटनाबाट मानिसको मृत्यु हुने गरेको बताए। सवारी दुर्घटना न्यूनीकरण गर्न ट्राफिक प्रहरीले मात्र सम्भव नहुने जनाउँदै प्रहरी निरीक्षक थपलियाले सरोकारवाला सम्पूर्ण निकायले सार्थक पहलकदमी लिनुपर्नेमा जोड दिए। "
    },
    {
        "title": "सिस्नेरी–दक्षिणकाली सडक आजदेखि ९ दिन बन्द हुने",
        "link": "https://www.setopati.com/social/346258",
        "content": "हेटौँडाबाट सङ्घीय राजधानी काठमाडौँ जोड्ने सिस्नेरी–दक्षिणकाली सडकमा आजदेखि  यही पुस ११ गतेसम्म सवारीसाधन सञ्चालनमा रोक लगाइएको छ। जिल्ला प्रहरी कार्यालय मकवानपुरका प्रहरी नायब उपरीक्षक श्यामु अर्यालले सो सडक अन्तर्गत दक्षिणकाली–छैमले खण्डमा कालोपत्र गर्न लागिएकाले सवारी सञ्चालनमा रोक लगाइएको जानकारी दिए। यस्तै सडक स्तरोन्नतिका लागि कुलेखानी–फाखेल–मातातीर्थ सडकमा पनि यातायात सञ्चालनमा रोक लगाइएको छ। सो सडक बन्द हुँदा सवारीसाधनलाई वैकल्पिक मार्ग हेटौँडाबाट काठमाडौँ जोड्ने कान्तिलोकपथ , त्रिभुवन राजपथ, नारायणगढ मुग्लिन सडकमा भने हाल सवारीसाधन सञ्चालन भइरहेको मकवानपुर जिल्ला प्रहरी  कार्यालयले जनाएको छ। "
    },
    {
        "title": "भक्तपुरमा बुवाले चक्कु प्रहार गर्दा घाइते युवकको उपचारका क्रममा मृत्यु",
        "link": "https://www.setopati.com/social/346250",
        "content": "भक्तपुरमा बुवाले चक्कु प्रहार गर्दा घाइते भएका युवकको उपचारका क्रममा मृत्यु भएको छ। मृत्यु हुनेमा अछामको कमलनगर नगरपालिका-हात्तीबाच घर भई  भक्तपुर नगरपालिका-२ सहिद स्मृति खेल मैदान नजिकै बस्ने ३१ वर्षीय नरेन्द्रबहादुर शाही छन्। उनका बुवा ६३ वर्षीय दिपबहादुर शाहीले गएराति सवा १० बजे घरायसी विवादपछि तरकारी काट्ने चक्कु प्रहार गरेका थिए। जिल्ला प्रहरी परिसर भक्तपुरका सूचना अधिकारी डिएसपी ढुण्डीराज न्यौपानेका अनुसार बुवाले चक्कु प्रहार गर्दा गम्भीर घाइते भएका नरेन्द्रलाई उपचारका लागि भक्तपुर अस्पताल पुर्‍याइएको थियो। उपचारकै क्रममा गएराति करिब पौने ११ बजे उनको मृत्यु भएको हो। घटनापछि नरेन्द्रका बुवा  दिपबहादुरलाई प्रहरीले नियन्त्रणमा लिएको छ। शव पोस्टमर्टमका लागि काठमाडौं मेडिकल कलेज दुवाकोट भक्तपुर लगिएको र घटनाको अनुसन्धान भइरहेको डिएसपी न्यौपानेले जानकारी दिए। "
    },
    {
        "title": "सञ्चालनमा आयो बन्द पूर्वपश्चिम राजमार्ग",
        "link": "https://www.setopati.com/social/346242",
        "content": "सवारी दुर्घटनामा एक किशोरको मृत्युपछि आफन्तले बन्द गराएको सडक खण्ड खुलेको छ।  ट्रकको ठक्करबाट मोटरसाइकल चालक राप्ती गाउँपालिका वडा नम्बर–३ बसन्तपुरका १८ वर्षीय सोनु गुरूङको सोमाबार बेलुकी मृत्यु भएको थियो।   दोषी चालकमाथि कारबाही र उचित क्षतिपूर्तिको माग गर्दै आफन्तले मंगलबार बेलुकी ४ बजेदेखि करिब ५ बजेसम्म एक घन्टा पूर्वपश्चिम राजमार्ग अवरूद्ध गरेका थिए।  पूर्व–पश्चिम राजमार्ग अन्तर्गत राप्ती गाउँपालिका–२ लालमटिया कटेसनाला नजिक पश्चिमबाट पूर्वतर्फ जाँदै गरेको बा ४ ख २२६१ नम्बरको ट्रकले पूर्वबाट पश्चिमतर्फ आइरहेको रा ८ प ४१४६ नम्बरको मोटरसाइकललाई सोमबार बेलुका साढे ६ बजेतिर ठक्कर दिएको हो। ठक्करबाट गम्भीर घाइते गुरूङको राति नै उपचारका क्रममा मृत्यु भएको थियो। ट्रक चालक प्रहरी नियन्त्रणमा छन्। "
    },
    {
        "title": "रामपरीदेवी ठाकुरको हत्यामा संलग्न रहेको आशंकामा एक पक्राउ",
        "link": "https://www.setopati.com/social/346236",
        "content": "रामपरीदेवी ठाकुरको हत्यामा संलग्न रहेको आशंकामा प्रहरीले एक जनालाई पक्राउ गरी सार्वजनिक गरेको छ। पक्राउ पर्नेमा धनुषाको विदेह नगरपालिका ५ का अन्दाजी वर्ष ५० का सगमलाल पासमान रहेको प्रहरीले जनाएको हो। प्रहरीकाअनुसार प्रतिवादी पासमानको घरबाट मृतकले लगाएको निलो रङको फुल पाइन्ट, रगत लागेको हरियो रङको भेष्ट, रगत लागेको पहेँलो रङको ज्याकेट, मोबाइल फोनसमेत बरामद गरेको छ। मृतक रामपरीदेवी ठाकुर र प्रतिवादी सगम लाल पासमानबीच पहिलादेखि चिनजान रहेको, मृतक र प्रतिवादीबीच पटकपटक फोन सम्पर्क भएको, घटना वारदातको दिन पनि फोन सम्पर्क भएको, निज रामपरीदेवी ठाकुर घटनास्थलतर्फ गएको र पछि प्रतिवादी सगमलाल पासमान पनि घटनास्थलतर्फ गएको स्थानीय मानिसहरूले देखेको प्रहरीले जनाएको छ। प्रतिवादी सगमलाल पासमान सुत्ने कोठामा सुटकेशभित्र लुकाई छिपाई राखेको अवस्थामा निजले नै प्रयोग गर्ने गरेको रगत लागेको निलो रङको फुल पाइन्ट थान–१, रगत लागेको हरियो रङको भेष्ट थान–१, रगत लागेको पहेलो रङको ज्याकेट थान–१ समेत बरामद भएको, निजको हातमा र कानमा काटिएको घाउ रहेको समेतका आधारबाट निज सगमलाल पासवानले नै रामपरीदेवी ठाकुरलाई कर्तव्य गरी मारेको पुष्टि हुने देखिएको अनुसन्धानबाट खुलेको प्रहरीले जनाएको छ। सो घटनामा अन्य व्यक्तिको संलग्नता रहे/नरहेको सम्बन्धमा समेत विभिन्न आयामबाट अनुसन्धान भइरहेको प्रहरीले जनएको छ। बरामद दसीहरू परीक्षणको लागि पठाइएको, शव परीक्षण प्रतिवेदन प्राप्त हुन बाँकी रहेको प्रहरीले जनाएको छ। धनुषाको विदेह नगरपालिका ५ मुडिबा टोलकी अन्दाजी ४० वर्षकी ठाकुर मंसिर १८ गते हराएकी थिइन्। घाँस काट्न भन्दै हिँडेकी उनी नफर्किएपछि परिवारले १९ गते १० बजे प्रहरीलाई खबर गरेको थियो। खोजतलासीका क्रममा प्रहरीले १९ गते दिउँसो १२ः४० बजे धनुषाको शहीदनगर नगरपालिका ७ स्थित शिवनारायण मण्डलको धान खेतमा घाँटी छिनेको अवस्थामा शव फेला परेको थियो। शव फेला परेको ठाउँबाट २०५ फिट पश्चिम दक्षिण नहरको भित्तामा झाँडीभित्र टाउकोको भाग फेला परेको प्रहरीले जनाएको छ।—न्युज एजेन्सी नेपाल "
    },
    {
        "title": "अदानी र अम्बानीको सम्पत्ति झर्‍यो १०० अर्ब डलरभन्दा तल",
        "link": "https://www.setopati.com/social/346209",
        "content": "भारतका अर्बपतिहरू मुकेश अम्बानी र गौतम अदानीको सम्पत्ति एक सय अर्ब डलरभन्दा तल झरेको छ। रिलायन्स इन्डस्ट्रिजका अध्यक्ष अम्बानी र अदानी समूहका संस्थापक अदानीको कूल सम्पत्तिमा गिरावट आएको अन्तर्राष्ट्रिय समाचार संस्था ब्लुमबर्गले जनाएको छ। गत जुलाइमा मुकेश अम्बानीको कुल सम्पत्ति १२० अर्ब डलर माथि पुगेको थियो। त्यतिबेला उनका छोरा अनन्तको भव्य रूपमा विवाह गरिएको थियो। विवाहमा विश्व कै चर्चित हस्ती तथा सबैभन्दा खर्चिलो भएको भन्दै चर्चामा आएको थियो। तर डिसेम्बर १३ सम्म आइपुग्दा अम्बानीको सम्पत्ति झरेर ९६ अर्ब डलरमा पुगेको ब्लुमबर्ग बिलिनियर्स इन्डेक्सले जनाएको हो। पछिल्ला केही महिनामा रिलायन्सको ऊर्जा तथा अन्य क्षेत्रको व्यापारमा कमजोर प्रदर्शन भएकाले व्यवसायी घटेको विभिन्न अन्तर्राष्ट्रिय सञ्चार माध्यमले लेखेका छन्। लगानीकर्ताहरूले पनि कम्पनीको बढ्दो ऋणबारे प्रश्न समेत उठाएका छन्। जसले गर्दा रिलायन्सको सेयरमा समेत असर परेको छ। कच्चा तेल प्रशोधनबाट हुने आम्दानीमा गिरावट, चिनियाँ सामग्रीको आयातले प्रतिस्पर्धा बढाएको र उपभोक्ताले सामानहरू कम प्रयोग गर्दा कुल सम्पत्तिमा असर परेको भारतीय दैनिक द टाइम्स अफ इन्डियाले जनाएको छ। उनले आफ्नो व्यवसायलाई डिजिटल क्षेत्र, ऊर्जा र ब्रान्ड उत्पादनका क्षेत्रमा विस्तार गर्ने प्रयास गरिरहेका छन्। जहाँ ठूलो प्रतिस्पर्धाको बजार रहेको समाचारमा उल्लेख छ। त्यस्तै विश्वकै सबैभन्दा दोस्रो धनी व्यक्ति बनिसकेका उद्योगपति गौतम अदानीको पनि पछिल्लो समय सम्पत्ति घट्दो अवस्थामा छ। ब्लुमबर्ग बिलिनियर्स इन्डेक्सका अनुसार जुनमा उनको कूल सम्पत्ति १२२ अर्ब डलर थियो। डिसेम्बरमा आइपुग्दा उनको सम्पत्ति पनि ८२ अर्ब डलरमा पुगेको हो। मंसिर ५ गते अमेरिकाको धितोपत्र आयोग र न्यायाधीवक्ता कार्यालयले अदानीलाई घुसखोरीको अभियोग लगाएको थियो। सौर्य ऊर्जाको ठेक्का पाउनका लागि भारतका सरकारी अधिकारीलाई २५ करोड डलर भन्दा धेरै घुस खुवाउने प्रस्ताव गरेको अभियोग लगाएको थियो। यही अभियोगका कारण उनको सम्पत्तिमा ठूलो क्षति पुगेको देखिन्छ। अभियोग लागेको केही घण्टामै पनि उनको सम्पत्ति १५ अर्ब डलरभन्दा धेरैले घटेको भनेर ब्लुमबर्गले लेखेको थियो। अदानी समूहको बजार मूल्य भने ३० अर्ब डलरभन्दा बढीले खसेको थियो। अमेरिकी बजारसँग सम्बन्ध भए अमेरिकी कानुनले उसलाई विदेशका भ्रष्टाचार मामलाको पनि छानबिन गर्ने अधिकार दिन्छ। अदानीले घुस खुवाएर ठेक्का जितेर अमेरिकी लगानी भित्र्याउन खोजेको भन्दै अमेरिकाले उनीमाथि भ्रष्टाचारको मुद्दा लगाएको हो। सन् २०२० देखि २०२४ सम्मको भएको सो भ्रष्टाचार काण्डमा अदानी समूहका प्रमुख गौतम अदानी सहित उनका भतिजा सागर अदानी, अदानी पावरका प्रमुख कार्यकारी अधिकृत विनीत जैन, अज्युर पावर ग्लोबल लिमिटेडका सिरिल कबानेज, न्यु योर्क स्टक एक्सचेन्जमा दर्ता भएको नवीकरणीय उर्जा सम्बन्धी कम्पनीका पूर्व कार्यकारी रन्जित गुप्ता र रुपेश अग्रवाल, र क्यानेडियन संस्थागत लगानीकर्ता कम्पनीका पूर्व कर्मचारी सौरभ अग्रवाल र दिपक मलहोत्रालाई अमेरिकाले अभियोग लगाएको थियो। सो ५४-पाने अभियोगपत्रले उनीहरूलाई भ्रष्टाचार गरेको सरकारी छानबिनमा अवरोध गरेको समेत आरोप लगाएको छ। "
    },
    {
        "title": "'बुहारी ल्याउँछु भन्दा आमा रूनुभयो'",
        "link": "https://www.setopati.com/social/346130",
        "content": "'बच्चा भएको घर नै उज्यालो हुन्छ' धेरै विवाहित जोडीले सन्तान नजन्माउन्जेल यही सुन्नुपर्छ। विवाहपछि नेपाली समाजमा बच्चा अनिवार्य ठान्छन्, बच्चा नचाहने नगन्य हुन्छन्। कतिपयले चाहेर पनि जन्माउन सक्दैनन्। आफैले बच्चा जन्माउन नसक्नेहरूका लागि सन्तान हुर्काउने रहर सपना बनिदिन्छ। सम्पूर्ण अधिकारी र हिमा गुरूङको त्यस्तै एउटा सपना छ- बुवाआमा बन्ने। दम्पती नै शारीरिक रूपले महिला भएपछि उनीहरूका लागि सन्तान हुर्काउने रहर सपना बनेको हो। उनीहरूले आफैले सन्तान जन्माउन नसक्ने भएकाले धर्मसन्तान ग्रहण गर्ने योजना बनाएका छन्।  उनीहरू धर्मपुत्र-धमपुत्री ग्रहण गर्न चाहन्छन्। तर झन्झटिलो कानुनी प्रक्रियासँगै दुवै जनासँग महिलाकै नामको नागरिकता हुँदा समस्यामा परेको सम्पूर्ण बताउँछन्।  'बच्चालाई बा-आमाको नाम दिन नसक्दा सन्तान ग्रहण गर्न सकिएको छैन,' उनले भने, 'श्रीमान-श्रीमती भनेर सामाजिक रूपमा चिनाएपछि सन्तान भइदिए हुन्थ्यो भन्ने लाग्दोरहेछ।'  उनले थपे- 'कानुनी प्रक्रिया पनि झन्झटिलो छ। साथै आर्थिक अवस्था न्यून भएकाहरूका लागि गाह्रो छ।'  मुलुकी (देवानी) संहिता ऐन २०७४ को परिच्छेद ८ मा कुनै व्यक्तिले अन्य व्यक्तिको छोरा वा छोरीलाई आफ्नो छोरा वा छोरीको रूपमा स्वीकार गरेको व्यक्ति धर्मपुत्र वा धर्मपुत्री मानिने व्यवस्था छ। धर्म सन्तान राख्दा बालबालिकाको सर्वोत्तम हक र हित हुने गरी राख्नुपर्छ। यसका लागि विवाह भएको १० वर्षसम्म सन्तान नभएको रिपोर्ट, अपराध नगरेको, बच्चा हुर्काउने हैसियत भएको लगायत निश्चित मापदण्ड पूरा गर्नुपर्ने कानुनी प्रावधान छ। सम्पूर्ण र हिमाको हकमा मापदण्ड पुर्‍याउनै मुस्किल छ।  सम्पूर्णले भने- 'त्यही मापदण्ड पुर्‍याउन पनि धेरै मेहनत गरिरहेका छौं।'   सम्पूर्णले आफूलाई  पुरूष भनेर चिनाउन थालेको आधा दशक भयो। तर उनले आफू पुरूष भएको महसुस गरेको भने एक दशकअघि देखि हो।  नवलपुर देवचुली नगरपालिका वडा-३ मा जन्मेका सम्पूर्णको बाल्यकाल गाउँमै बित्यो। उनकी आमाले दुई सन्तान जन्माएकी थिइन्। उनी कान्छा सन्तान हुन्।  उनले १५/१६ वर्षसम्म आफूलाई छोरीकै भूमिकामा राखेका थिए। उनलाई त्यतिबेलासम्म आफूमा उब्जेका इच्छाहरूलाई पहिचान गर्न सकेका थिएनन्। छोरी भनिरहँदा आफूभित्र भएको छोराको जस्तो स्वभावलाई देखाउन नसकेको उनी बताउँछन्।  'आमाले छोरी भनिरहनुहुन्थ्यो। ममा छोराको स्वभाव थियो,' उनले भने, 'आफ्ना इच्छाहरू परिवारमा सुनाउन सकिनँ।'  सम्पूर्णकाअनुसार ८/९ वर्षको उमेरदेखि कपाल लामो मन नपर्ने, कुर्था सुरूवाल लगाउन मन नपर्ने, मेकअप गर्न मन नपर्ने थियो। कपडा जे सुकै लगाए पनि घरमा केही भन्दैनथे। तर उनलाई कपाल काट्न भने दिइएन।  'कपाल काट्न नदिएकाले पोको पारेर क्याप टोपी लगाएर स्कुल जान्थेँ, बाहिर हिँडडुल गर्दा पनि त्यस्तै गर्थेँ,' उनले भने, 'उमेर बढ्दै जाँदा केटीहरूप्रति नै रूचि बढ्दै गयो।'   उनले कक्षा-१० सम्म गाउँकै स्कुलमा पढेका हुन्। सात/आठ कक्षामा पढ्दादेखि नै उनी केटीहरूसँग नजिक हुन चाहन्थेँ। उनीहरूसँग घुलमिल हुँदा खुसी मिल्थ्यो। त्यहीकारण आफूलाई के भएको होला भन्ने उनको मनमा प्रश्न उब्जिरहेको हुन्थ्यो।  कसैलाई सोध्न पनि सक्दैन थिए। आफू के हो भन्ने दोधारमै उनको बाल्यकाल बित्यो।  एसएलसीपछि भने प्लस टु पढ्नका लागि चितवनको बालकुमारी कलेज पुगे। कलेज घरबाट डेढ दुई घन्टा टाढा जानुपर्ने भयो। त्यही कारण घरबाट फोन बोक्ने अनुमति पाए।  सन् २००९/१० तिरको कुरा हो।  मोबाइल चलाउन दिए पनि इन्टरनेटको सुविधा नभएकाले अल्पसंख्यक समुदायको बारेमा खासै थाहा भएन। त्यतिबेला नेपालमा भर्खर फेसबुक चलाउन सुरू भएको थियो। त्यसमा पनि धेरैजसो केटीहरूलाई मात्र साथी बनाएको उनी बताउँछन्।  'सधैं केटीहरूसँग मात्र नजिक हुन मन लागेको देख्दा मनमा कौतुहलता भइरहन्थ्यो, तर कसैलाई भन्ने, सुनाउने हिम्मत थिएन,' उनले भने, 'प्लस टु पढ्दासम्म आफूजस्तो कोही भेटेको पनि थिइनँ।'  सम्पूर्ण प्लस टु पढ्दै गर्दा उनको दिदीको विवाह भयो।  उनका अनुसार दिदीको विवाह लगत्तै उनको पनि विवाहको कुरा चल्यो। तर उनले पढ्नु छ भन्दै विवाह पन्छाइरहे। आफूलाई चिन्न नसक्दै प्लस टु सकियो। स्नातक पनि त्यही गरे।   स्नातक दोस्रो वर्षमा अध्ययन गर्दैगर्दा जापान जाने सोच आयो। सन् २०१३ मा जापानिज भाषा पढ्न र प्रक्रिया अगाडि बढाउन काठमाडौं आए। त्यहीबेला उनको एक युवतीसँग भेट भयो। उनीसँगै बस्न थाले।  'ब्वाइफ्रेन्ड र गर्लफ्रेन्ड मानेर एउटै कोठामा बस्यौं। अरूलाई भने कहिले भनेनौं,' उनले भने, 'उनले आफू के भनेर कहिल्यै खुलाइन।'  उनले थपे- 'दुवै जना महिला भएकाले काठमाडौं बस्नका लागि समस्या भएन तर हामीले एकअर्कोलाई बुढा-बुढीको जस्तै व्यवहार गर्‍यौं। एकअर्काको भावना साट्यौं।'  सन् २०१४ मा सम्पूर्ण जापान उडे। उनले त्यहाँ गएपछि आफूजस्तै व्यक्तिहरू भेटे। त्यहाँ पुगेपछि सन् २०१५ तिर मात्रै आफू यौनिक तथा लैंगिक अल्पसंख्यक समुदायमा परेको उनलाई थाहा भयो।    'शारीरिक बनावट र स्वभाव फरक भएको व्यक्तिलाई अल्पसंख्यक मानिने रहेछ,' उनले भने, 'त्यहीबेला वर्षौंदेखिको कौतुहलता मेटियो।'  उनलाई अब नेपालमा आफूजस्ता व्यक्ति छन् कि छैनन भनेर पीर पर्‍यो। परिवारलाई कसरी आफ्ना चाहना भन्ने लागिरह्यो। त्यतिबेला सामाजिक सञ्जालमा फाट्टफुट्ट अल्पसंख्यक समुदायको बारेमा आउँथ्यो। उनले जापान पुगेर गुगल गरेर पनि हेर। त्यसबारे बुझे।  त्यहीबीचमा उनले सामाजिक सञ्जालमार्फत अल्पसंख्यक समुदायका सुशील दनुवारलाई भेटे। आफूजस्तै व्यक्ति भेटेपछि उनले खुलेर आफ्ना कुरा राखे।   नेपालमा पनि अल्पसंख्यक समुदायका लागि कानुन भएको र आफ्नो इच्छा अनुसार स्वतन्त्र भएर बाँच्न पाउने अधिकार रहेको थाहा भयो। त्यसपछि आफ्नो इच्छाअनुसार बाँच्ने निधो गरेको उनी बताउँछन्।  सुशीलले नै उनलाई आफ्नो इच्छाअनुसार बाँच्ने हिम्मत दिलाए। तर पनि परिवारलाई भन्न सकेका थिएनन्। जापानमा तीन/चार वर्ष बस्दैगर्दा घरबाट विवाह गर्न ढिला भएको भन्दै उनको फोन बजिरह्यो।  उनले त्यहाँ आफूलाई केटाकै स्वरूपमा ल्याइसकेका थिए। तर घरमा भने कसैलाई भन्न सकेका थिएनन्। त्यही कारणले उनी नेपाल फर्किनै चाहेका थिएनन्।   'नेपाल फर्किए केटासँग विवाह गरिदिने डरले पनि फर्किने हिम्मत आएन, त्यहाँ अध्ययन सक्किँदै गर्दा हिम्मत जुटाएर आफ्नो कुरा राखेँ,' उनले सेतोपाटीसँग भने, 'म ज्वाइँ होइन, बुहारी भित्र्याउने हो।'  उनले थपे- 'बुहारी ल्याउँछु भन्दा आमा रूनुभयो' दुई चार दिनसम्म उनका परिवारले गाली गरे। मनलाग्दी नगर्न आग्रह गरे। समाजले के भन्छन् भनेर  धेरै कुराहरू सम्झाए। तर सम्पूर्णले आफूलाई छोरा बनेको हेर्न चाहने भएमात्र घर फर्किने अडान लिइरहे।  उनको जिद्दीको अगाडि परिवारले हार्नुपर्‍यो। छोराको रूपमा स्वीकार गर्ने भएपछि उनी घर आउन तयार भए। आफू घर आउनुभन्दा अघि सुशीलले परिवारलाई सम्झाएर सहजीकरण गरिदिएको उनी बताउँछन्।  सन् २०१९ मा सम्पूर्ण नेपाल फर्किए। त्यतिबेला उनी पुन: जापान जाने सोचेर आएका थिए। उनी फर्किएलगात्तै कोभिड-१९ मा दोस्रो चरणको लकडाउन सुरू भयो। लकडाउन खुलेपछि पनि कोरोनाको प्रभाव भइरहेपछि फर्किने कि नफर्किने दोधारमा परे। त्यही बीचमा टिकटक चल्यो। उनी पनि त्यसमा जोडिए। सुशीलकै माध्यमबाट अल्पसंख्यक समुदायको ग्रुपमा जोडिने मौका मिल्यो।  उनी नेपालमा पनि त्यतिकै बस्न चाहँदैनथे। रोजगारीका लागि विभिन्न ठाउँहरू पुगे। कतै जागिर पाएनन्। सबैले शारीरिक बनावट अनुसारको नागरिकतामा नाम नमिलेको र पहिरन नभएको भन्दै पन्छाएको उनको भनाइ छ।  'कतै महिला त कतै पुरूष चाहिएको भन्दै छनोट नै गरेनन्,' उनले भने, 'दक्षता र सीप नहेरी सिधै अस्वीकार गरियो।' उनले थपे- 'त्यहीकारण टिकटक चलाउनेबाहेक अरू कुनै काम नै भएन। त्यहीबेला नेपालका धेरै अल्पसंख्यक समुदायको व्यक्तिसँग जोडिने मौका मिल्यो।'  उनले आफूजस्तै व्यक्तिहरू भेटेपछि एकआपसमा कुराकानी गरिरहन्थे। त्यही क्रममा उनको कुरा हिमा गुरूङसँग भयो। टिकटकमा एकअर्काको हालखबर सोध्दासोध्दै उनीहरू नजिकिए।  त्यही क्रममा हिमा र सम्पूर्णबीच प्रेम भयो। हिमाको जन्मथलो मोरङ भए पनि उनी १७/१८ वर्षदेखि अमेरिकामा बस्दै आएकी थिइन्। उनी अमेरिकी नागरिक हुन्।  अहिले उनी ३१ वर्षकी भइन्।  सन् २०१९/२० तिर उनीहरूको कुराकानी चलेको थियो। चार वर्षसम्म उनीहरूबीच कुराकानी चलिरह्यो। सात महिनाअघि मात्र हिमा नेपाल आएकी थिइन्।  उनका अनुसार सम्पूर्णले हिमालाई पहिलादेखि नै बा-आमासँग कुराकानी गराइरहेका थिए। त्यसैले घरमा लगेर गए। परिवारले पनि बुहारी स्वीकार गरे। गत असार २९ गते उनीहरूको विवाह भयो।  'मन्दिरमा गएर विवाह गरेका हौं, त्यहाँ दुवै पक्षको परिवार र नजिकका आफन्त उपस्थित भएका थियौं,' उनले भने, 'पहिरन केटाको भए पनि केटीको स्वर सुन्दा मान्छेहरू अलि-अलि झस्किए तर हामीले त्यतातिर ध्यान दिएनौं।' उनका परिवारले अहिले सम्पूर्णलाई छोरा र हिमालाई बुहारी मान्छन्। परिवारमा छोरा नभएकाले पनि आफूलाई सहजै स्वीकार गरेको उनको भनाइ छ। नत्र धेरैजसो परिवारले आफ्ना सन्तानलाई नै नकार्ने गरेको प्रशस्त उदाहरण छन्।   उनीहरूले सामाजिक आलोचनालाई कहिल्यै वास्ता गरेनन्। परिवारबाहेक अरूसँग घुलमिल भएनन्। त्यहीकारण आफूहरू केही हदसम्म खुलेर बाँच्न सकेको सम्पूर्ण बताउँछन्।  'परिवारले मानेका छन्। त्यो भएपछि अरूले जे भने पनि फरक पर्दैन,' उनले भने, 'मुख अगाडि नभनेपछि पछाडि जे भने पनि फरक पर्दैन।'  सामाजिक विवाह गरेको तीन महिना नबित्दै कानुनी मान्यता पाएपछि सामाजको आलोचना ठप्प भयो। आसपासका मानिसहरूले केही भन्ने हिम्मत नै गरेनन्।  'असोज १३ गते विवाह दर्ता गर्‍यौं। कानुनी रूपमै श्रीमान-श्रीमती भयौं,' उनले भने,' त्यसपछि हामीमाथि कुनै प्रश्न गरेनन्।'   यसो त अल्पसंख्यक समुदायका व्यक्तिलाई विवाह दर्ताका लागि सहज थिएन। गत वर्ष मंसिरमा माया र सुरेन्द्रको विवाहले कानुनी मान्यता पाएपछि बाटो खुलेको हो।  विवाह दर्ताका लागि माया र सुरेन्द्रमात्र नभई सिंगो समुदाय नै लागिपरेका थिए। लामो समयको लडाइँपछि कानुनी मान्यता दिन सर्वोच्चले आदेश दिएको थियो। त्यही आदेश अनुसार गत मंसिरमा पहिलोपटक अल्पसंख्यक समुदायको विवाह दर्ता भयो।  माया र सुरेन्द्र, सम्पूर्ण र हिमा जस्तै एक वर्षमा ११ जोडीले विवाह दर्ता गरेका छन्।  सम्पूर्ण र हिमाको विवाहले कानुनी मान्यता पाएसँगै सँगै हुन पाउने सपना बुनेका छन्। सम्पूर्ण अमेरिका जाने प्रक्रिया बुझ्दैछन्। अहिलेसम्म प्रक्रिया अगाडि बढाएका भने छैनन्।  'नेपालमा भन्दा अमेरिकामा अल्पसंख्यक समुदायलाई सहज हुने भएकाले त्यही जाने सोच बनाएको हुँ,' उनले हाँस्दै भने, 'श्रीमान-श्रीमती भएपछि टाढा बस्न गाह्रो हुनेरहेछ।'   "
    },
    {
        "title": "ट्रकको ठक्करबाट मोटरसाइकल चालकको मृत्यु",
        "link": "https://www.setopati.com/social/346171",
        "content": "दाङको देउखुरीमा ट्रकको ठक्करबाट मोटरसाइकल चालकको मृत्यु भएको छ। पूर्व पश्चिम राजमार्ग अन्तर्गत राप्ती गाउँपालिका- २ लालमटिया कटेशनाला नजिक पश्चिमबाट पुर्वतर्फ जाँदै गरेको बा ४ ख २२६१ नम्बरको ट्रकले विपरीत दिशाबाट आइरहेको रा ८ प ४१४६ नम्बरको मोटरसाइकललाई सोमबार बेलुका साढे ६ बजेतिर ठक्कर दिएको थियो। ठक्करबाट मोटरसाइकल चालक राप्ती गाउँपालिका-३ बसन्तपुर निवासी १८ वर्षीय सोनु गुरूङको मृत्यु भएको इलाका प्रहरी कार्यालय भालुवाङले जनाएको छ।  ठक्करबाट गम्भिर घाइते भएका गुरुङको गएराती नै मृत्यु भएको प्रहरीले जनाएको छ। ठक्कर दिने ट्रक र चालकलाई प्रहरीले नियन्त्रणमा लिएको छ । "
    },
    {
        "title": "काठमाडौंको न्यूनतम तापक्रम स्थिर, यस्तो छ आज दिनभरको मौसम",
        "link": "https://www.setopati.com/social/346167",
        "content": "हाल देशमा पश्चिमी वायुको आंशिक प्रभाव रहेको छ। जल तथा मौसम पूर्वानुमान महाशाखाका अनुसार मंगलबार बिहान कर्णाली र सुदूरपश्चिम प्रदेशका पहाडी भू-भागमा आंशिक बदली रही बाँकी भू-भागमा मौसम मुख्यतया सफा रहेको छ। तराईका थोरै स्थानहरुमा हुस्सु / कुहिरो लागेको महाशाखाले जनाएको छ। मंगलबार दिउँसो गण्डकी, कर्णाली र सुदूरपश्चिम प्रदेशको उच्च पहाडी तथा हिमाली भूभागमा हल्का हिमपातको सम्भावना रहेको महाशाखाले जनाएको छ। राति पनि देशभरको मौसम सामान्यता सफा रहने महाशाखाले जनाएको छ। तापक्रम पनि केही स्थिर रहेको मौसमविद् गोविन्द झाले जानकारी दिए। मंगलबार काठमाडौंको न्यूनतम तापक्रम ४.८ डिग्री सेल्सियस मापन भएको छ। सोमबार  पनि ४.८ डिग्री नै मापन भएको थियो। शनिबार  काठमाडौंको न्यूनतम तापक्रम ह्वात्तै घटेर २ डिग्री सेल्सिसय पुगेको थियो। देशका अन्य भूभाहरूमा पनि तापक्रम घटेको थियो। आइतबारबाट न्यूनतम तापक्रम केही उकालो लाग्दा तुलनात्मक रूमा कम चिसो महशुस गरिएको थियो। यद्यपि मौसम पूर्वानुमान महाशाखाले दैनिक जनजीवन,पर्यटन, पर्वतारोहण, यातायात तथा हवाई उड्डयनमा असर पर्न सक्ने हुनाले आवश्यक सतर्कता अपनाउन अनुरोध गरेको छ। "
    },
    {
        "title": "हामीले एक दिनमा कति पानी पिउने? कसरी पिउने?",
        "link": "https://www.setopati.com/social/346093",
        "content": "हावा (अक्सिजन), पानी र खानाको महत्त्वबारे '३ को नियम' एकदमै प्रचलित छ। यो नियमले भन्छ — सामान्य मान्छे हावा (अक्सिजन) बिना ३ मिनेट बाँच्न सक्छ, पानीबिना ३ दिन र खानाबिना ३ साता बाँच्न सक्छ। यो नियम आम रूपमा स्वीकार गरिएको भए पनि सबै व्यक्तिका लागि बराबर लागू हुँदैन। एक अन्तर्राष्ट्रिय जर्नलमा छापिएको अनुसन्धानपत्रले कोही पनि व्यक्ति पानी नखाई ५-६ दिनभन्दा बढी बाँच्न सक्दैन भनेको छ। अस्ट्रियाका एक १८ वर्षीय व्यक्तिले पानी र खाना नखाई १८ दिन बाँचेर रेकर्ड राखेका थिए। त्यो अवधिमा उनी लगभग मृत्यु नजिक पुगेका थिए। अब प्रश्न उठ्छ — कुनै पनि मान्छेले स्वस्थ रहन दिनमा कति पानी पिउनुपर्छ? र, कसरी पिउनुपर्छ? पछिल्लो समय स्वास्थ्यप्रति सचेतना जति बढ्दैछ, दैनिक कति पानी पिउनुपर्छ भन्ने प्रश्नमा मान्छेहरू उति घोत्लिन थालेका छन्। टिकटक र इन्स्टाग्राम रिल्समा समेत दिनको यति लिटर पानी पिउनुपर्छ भन्ने खालका सचेतनामूलक भिडिओ अपलोड गर्ने क्रम बढेको छ। यस्ता भिडिओ दसौं करोडभन्दा बढी हेरिएका हुन्छन्। यसले मान्छेलाई पानी कति पिउनुपर्छ भन्ने प्रश्नले पिरोलेको प्रस्ट हुन्छ। पोषणसम्बन्धी अनुसन्धाताहरूका अनुसार पानी पिउनु भनेको शरीरलाई आराम दिनुजस्तै हो। चौबीसै घन्टा काममा घोटिँदा हाम्रो शरीरका अंगहरू चलेका चल्यै हुन्छन्। कुनै पनि मेसिन लामो समय टिकाउन त्यसका पार्टपूर्जालाई बेला बेला विश्राम दिएजस्तै शरीरका अंगलाई पनि विश्रामको खाँचो पर्छ। पानी पिउनु भनेको शरीरलाई विश्राम दिनु वा थाकेका अंगमा नयाँ प्राण भर्नु हो। यसले शरीरका फोहोर पदार्थ बाहिर फाल्न मद्दत गर्नुका साथै शरीरको तापक्रम र रक्तचाप नियन्त्रणमा राख्छ। त्यसैले प्यास लाग्दा वा गर्मी हुँदा मात्र होइन, सामान्य अवस्थामा पनि निश्चित परिमाणको पानी पिइरहनुपर्छ। एकैचोटि दुई-तीन लिटर घटाघट पिउनुभन्दा दिनभरिमा मात्रा मिलाएर पटक-पटक पिउनु स्वास्थ्यका लागि लाभदायक हुन्छ। अमेरिकाको नेसनल एकेडेमी अफ मेडिसिनले दिनको कति पानी पिउनुपर्छ भनेर अध्ययन गरेको थियो। सन् २००४ मा गरिएको उक्त अध्ययनअनुसार सामान्य पुरूषको शरीरलाई स्वस्थ रहन दिनको ३ लिटर पानी चाहिन्छ। महिलाहरूलाई अलि थोरै भए पुग्छ। एक स्वस्थ महिलाले दिनको २.२ लिटर पानी पिउनुपर्ने उक्त अध्ययनले देखाएको छ। अध्ययनले यो पनि भन्छ — पानीको आवश्यकता मान्छेको शरीरअनुसार फरक पर्छ। सबैलाई बराबर मात्राको पानी चाहिन्छ भन्ने निश्चित हुँदैन। कसैलाई सामान्यभन्दा बढी चाहिन्छ, कसैलाई सामान्यभन्दा कम भए पुग्छ। अध्ययनअनुसार जो मान्छे शारीरिक रूपले बढी सक्रिय हुन्छ, जसले शारीरिक परिश्रम धेरै गर्छ र जसले शारीरिक व्यायाममा धेरै समय बिताउँछ; उसलाई दिनको ३ लिटर मात्र पानी खाएर पुग्दैन। शारीरिक परिश्रम गर्दा जीउबाट धेरै पसिना बग्छ। पसिनाका रूपमा खेर गएको पानीको मात्रा परिपूर्ति गर्न उसले सामान्यभन्दा बढी पानी पिउनुपर्छ। मान्छेको शरीरलाई कति पानी चाहिन्छ भन्ने मौसममा पनि भर पर्छ। चिसो ठाउँमा बस्ने मान्छेको दाँजोमा गर्मी ठाउँमा बस्नेले बढी पानी पिउनुपर्छ। तपाईं काठमाडौंबाट मधेस जानुभयो भने बढी गर्मी महसुस हुन्छ। गर्मीमा धेरै पसिना आउँछ र यसले शरीरबाट पानीको मात्रा तीव्र गतिमा घट्छ। त्यसलाई परिपूर्ति गर्न सामान्यभन्दा धेरै पानी पिउनुपर्छ। कतिपय व्यक्तिलाई गर्मी ठाउँमा जाँदा धेरै पसिना बगेर रिंगटा लाग्ने सम्भावना हुन्छ। यसो हुनु भनेको शरीरमा पानीको मात्रा कम भयो भन्ने संकेत हो। शरीरलाई चाहिने पानीको मात्रा मौसममा मात्र निर्भर गर्दैन। तपाईंको ज्यान ठूलो छ वा मासंपेसीहरू ठूला छन् भने धेरै पानी पिउनुपर्छ। झाडापखाला लागेको छ भने त्यस्तो अवस्थामा पनि सामान्यभन्दा धेरै पानी पिउनुपर्छ। गर्भवती वा बच्चालाई दूध खुवाइरहेका महिलाले पनि बढी पानी पिउनुपर्छ। त्यस्तै, मिर्गौलाको पत्थरी वा पिसाबसम्बन्धी समस्या भएको व्यक्तिले अरूभन्दा धेरै पानी पिउनुपर्ने विज्ञहरू बताउँछन्। शरीरलाई चाहिने पानीको मात्रा हरेक उमेरमा एउटै हुँदैन। उमेरअनुसार फरक पर्दै जान्छ। 'उमेर बढ्दै जाँदा मान्छेको शरीरमा मासंपेसी घट्छ, बोसोको मात्रा बढ्छ,' अमेरिकाको युनिभर्सिटी अफ पेन्सिलभेनिया अस्पतालका मिर्गौला रोग विशेषज्ञ डा. सिद्धार्थ शाह भन्छन्, 'मासंपेसीको तुलनामा बोसोमा पानीको मात्रा थोरै हुन्छ। त्यसैले उमेर बढ्दै जाँदा पानी पिउने मात्रा घट्दै जान्छ।' 'यति हुँदाहुँदै कतिपय वृद्ध व्यक्ति आफूलाई चाहिने न्यूनतम पानी पनि पिउँदैनन्। उमेर बढ्दै गएपछि तिर्खा लागेको छ भन्ने पनि थाहा हुन छाड्छ। त्यसैले वृद्ध उमेरमा हाम्रो शरीरले तिर्खा लागेको अनुभूति कम गर्न सक्छ। जुन अवस्थामा ४० वर्षको मान्छेलाई तिर्खा लाग्छ, त्यही अवस्थामा ८० वर्षको मान्छेले तिर्खा लागेको अनुभव नगर्न सक्छ,' उनले भने। तिर्खा र पानीको आवश्यकता शरीरअनुसार फरक भए पनि एउटा कुरामा विज्ञहरू सहमत छन् — तिर्खा लाग्नु भनेको शरीरलाई पानी चाहिएको छ भन्ने संकेत हो। त्यसैले तिर्खा लाग्दा पानी खान ढिला गर्नु हुन्न। यसले मिर्गौला लगायत शरीरका विभिन्न अंगलाई एकैचोटि हानि पुर्‍याउन सक्छ। हाम्रो शरीरले पानीको मात्रा कम भयो भनेर विभिन्न रूपमा संकेत गर्छ। छिनछिनमा जाडो महसुस हुनु पानी कम भएको संकेत हो। छाला खस्रो हुँदै जानु पनि पानी कम भएको संकेत हो। टाउको दुख्ने, रिंगटा लाग्ने, आँखा सुख्खा हुने लगायतलाई पनि शरीरमा पानी नपुगेको संकेतका रूपमा बुझ्नुपर्छ। 'सुत्नुअघि पर्याप्त पानी पिएको छैन भने उठ्ने बेला शरीरमा पानीको मात्रा एकदमै कम भएको हुनसक्छ,' ह्युस्टनका डा. एलिसिया रोबिका भन्छिन्, 'त्यसैले उठ्नेबित्तिकै एक-दुई गिलास पानी पिउनु स्वास्थ्यका लागि एकदमै फाइदाजनक हुन्छ।' कतिपय व्यक्ति लगातार चिया वा कफी पिइरहेका हुन्छन्। उनीहरू चिया वा कफीले पनि शरीरलाई चाहिने पानीको मात्रा पूरा गर्छ भन्ने सोच्छन्। तर यो गलत हो। चिया वा कफीले हाम्रो शरीरलाई चाहिने पानीको मात्रा पूरा गर्ने होइन, उल्टै शरीरमा भएको पानी सोस्छ। त्यसैले चिया वा कफी जति खायो, उति बढी पानी पिउनुपर्छ। कार्बोनेटेड ड्रिंक वा सोडालाई पानीको विकल्प ठान्नु पनि गलत हो। यिनमा शरीरलाई चाहिनेभन्दा बढी नुन वा चिनी हुन्छ, जसले उल्टै हानि गर्छ। त्यसैले हामीले के बुझ्नुपर्छ भने — पानीको पूर्ति पानीले नै गर्छ, अरू कुनै पनि पेयले गर्दैन। रक्सी खाएका बेला पनि शरीरमा पानीको मात्रा घट्छ। रक्सी खाएको भोलिपल्ट टाउको दुखेर 'ह्याङओभर' हुने मुख्य कारण यही हो। यस्तो नहोस् भनेर पर्याप्त पानी पिउने गर्नुपर्छ। कतिपय अध्ययनले रक्सीको मात्राभन्दा दुई वा तीन गुणा धेरै पानी पिउनुपर्ने देखाएको छ। हामीले केही खानेकुरा, खासगरी फलफूल र तरकारीबाट पनि पानी प्राप्त गर्न सक्छौं। दाल, दूध, दही, मोहीजस्ता झोलिला पदार्थ र खरबुजाबाट पनि शरीरलाई चाहिने पानीको आपूर्ति भइरहेको हुन्छ। अमेरिकाको नेसनल एकेडेमी अफ मेडिसिनले गरेको अध्ययनबाट मान्छेले आफ्नो शरीरलाई चाहिने औसत २० प्रतिशत पानी खानाबाट प्राप्त गर्ने देखिएको छ। यी त भए हामी मान्छे पनि माछाजस्तै पानीबिना बाँच्न सक्दैनौं भनेर पुष्टि गर्ने तथ्यहरू। तर हरेक कुराको सीमा हुन्छ। आवश्यकताभन्दा धेरै पानी पिउनु पनि शरीरका लागि हानिकारक हो। हुन त मान्छेले सामान्यतया आफूलाई चाहिनेभन्दा धेरै पानी पिउँदैन। तर शारीरिक परिश्रम धेरै गर्ने व्यक्तिहरूले कहिलेकाहीँ एकदमै छिटो छिटो धेरै पानी पिउन सक्छन्। यसले शरीरमा सोडियम र पोटासियमको मात्रा असन्तुलित भएर समस्या उत्पन्न हुन सक्छ। सेतोपाटीले केही समयअघि वीर अस्पतालका कन्सल्टेन्ट युरोसर्जन तथा युरोलोजी विभाग प्रमुख डा. रबिन बस्नेतसँग मिर्गौलाका बिरामीले गर्ने गल्तीबारे कुरा गरेको थियो। कुराकानी क्रममा उनले हाम्रो शरीरलाई चाहिने पानीबारे पनि जानकारी दिएका थिए। डा. बस्नेतका अनुसार सामान्य काम गर्ने ६० देखि ७० किलोका व्यक्तिले दिनको कम्तिमा तीन लिटर पानी पिउनुपर्छ। पसिना आउने गर्मीको मौसममा पानीको मात्रा अझ बढाउनुपर्छ। शारीरिक श्रम जति धेरै गर्‍यो, उति बढी पानी पिउनुपर्छ। तर डाक्टरले तीन लिटर पानी पिउनू भने पनि त्यो पानी कसरी पिउने बिरामीलाई थाहा हुँदैन। कतिपय बिरामीले एकैचोटि डेढ-दुई लिटर पानी पिइदिन्छन्। यसले थप समस्या निम्त्याउँछ। 'तीन लिटर पानी पिउने नाममा दिनभरि एक थोपा मुखमा नहाल्ने, अनि एकैचोटि डेढ-दुई लिटर खाइदिनु पनि गल्ती हो,' डा. बस्नेतले भने, 'एकचोटिमा १५० देखि ३०० मिलिलिटर पानी पिउनुपर्छ र यही मात्रा मिलाउँदै दिनमा १० देखि १२ पटक पिउनुपर्छ।' एकैचोटि धेरै पानी पिउँदा एकैचोटि धेरै पिसाब बन्छ। मिर्गौलाले धेरै काम गर्नुपर्छ। अरू बेला चाहिँ शरीरमा पानीको मात्रा कम हुन्छ। यसले ढुंगा बनाउन मद्दत गर्छ। 'सामान्यतया एकचोटि पिसाब फेरेपछि त्यसको दुई घन्टापछि मात्र पिसाब आउने हुनुपर्छ। छिनछिनमा पिसाब फेर्नुपर्ने अवस्था सामान्य होइन। दिनको आठचोटि र रातमा एकदेखि दुईचोटि पिसाब फेर्नु सामान्य हो। त्योभन्दा बढी वा त्योभन्दा कम पिसाब फेर्नुपरेको छ भने शरीरमा पानीको मात्रा सन्तुलित छैन वा पानी खाएको मिलेको छैन भन्ने बुझ्नुपर्छ,' उनले भने। उनका अनुसार शारीरिक परिश्रम नगरेका बेला वा अत्यधिक गर्मी नभएका बेला दिनकै ७-८ लिटर पानी खाइदियो भने मिर्गौलाले एकैपटक छान्न सक्दैन। यस्तो अवस्थामा बढी भएको पानी खुट्टामा गएर जम्न थाल्छ। यसले खुट्टा सुन्निन सक्छ। फोक्सोमा पानी जमेर स्याँ स्याँ पनि हुन सक्छ। *** "
    },
    {
        "title": "बेचन झा र प्रतिक थापालाई थुनामै राख्न उच्च अदालतको आदेश",
        "link": "https://www.setopati.com/social/346128",
        "content": "नक्कली भुटानी शरणार्थी प्रकरणमा पुर्पक्षका लागि कारागारमा रहेका बेचन झालाई उच्च अदालत पाटनले छोड्न अस्वीकार गरेको छ। ठगी, लिखत किर्ते, राज्यविरूद्ध र संगठित अपराधमा जिल्ला अदालत काठमाडौंले पुर्पक्षका लागि थुनामा पठाएको झालाई उच्च अदालत पाटनले छाड्न अस्वीकार गरेको हो। पुर्पक्षका लागि थुनामा रहेका प्रतिक थापालाई पनि अदालतले थुनामै राख्न जिल्ला अदालत काठमाडौंको आदेश सदर गरेको हो। थापा पूर्वगृहमन्त्री रामबहादुर थापा बादलका छोरा हुन्। गत बिहीबार न्यायाधीशहरू अन्जु उप्रेती ढकाल र कैलाशप्रसाद सुवेदीको संयुक्त इजलासले बेचन झा कारागारमै राख्न आदेश दिएको अदालतका सूचना अधिकारी अर्जुनप्रसाद आचार्यले जानकारी दिए। काठमाडौं जिल्ला अदालतका न्यायाधीश तीर्थराज केसीको इजलासले भदौ २ गते पुर्पक्षका लागि थुनामा पठाउन आदेश दिएको थियो। उच्च अदालतले पनि जिल्ला अदालतकै आदेशलाई सदर गरेको हो। ‘जिल्ला अदालतले गरेको आदेश ठिक छ, त्यसैलाई कार्यान्वयन गर्नू भनेर आदेश सदर गरेको छ,’ सूचना अधिकारी आचार्यले भने। झा र थापाले जिल्लाबाट भएको आदेशको पुनर्विचार गर्न भन्दै उच्च अदालतमा निवेदन दिएका थिए। गत असार १४ गते झा र थापा पक्राउ परेका थिए। उनीहरू लामो समयसम्म फरार रहँदै आएका थिए। झालाई भुटानी शरणार्थी प्रकरणमा पक्राउ परेका रामशरण केसीले दिएको बयानका आधारमा पक्राउ गरेको हो। तर झाले आफ्नो संलग्नताबारे भने अस्वीकार गर्दै आएका थिए। "
    },
    {
        "title": "तीनजना सवार मोटरसाइकल दुर्घटना हुँदा दुई जनाको मृत्यु",
        "link": "https://www.setopati.com/social/346103",
        "content": "झापाको दमक नगरपालिका–१० सेतुमारी चोक नजिकै मोटरसाइकल दुर्घटना हुँदा दुई जनाको मृत्यु भएको छ। चालकसहित तीन जना सवार मोटरसाइकल अनियन्त्रित भई गए राति दुर्घटना भएको जिल्ला प्रहरी कार्यालय झापाका प्रहरी नायब उपरीक्षक कृष्णकुमार चन्दले जानकारी दिए। उनका अनुसार मृत्यु हुनेमा मोटरसाइकलमा पछाडि सवार जिल्ला झापा गौरादह नगरपालिका–५ बस्ने ३२ वर्षीया जमुना धिमाल र सोही ठाउँ बस्ने २५ वर्षीया ओमकुमारी राई रहेका छन्। यसैगरी मोटरसाइकल चालक जिल्ला मोरङ रतुमाई नगरपालिका–८ का २७ वर्षीय विराज थापाको बिर्तामोडस्थित बिएण्डसी अस्पतालमा उपचार भइरहेको प्रनाउ चन्दले बताए। मोटरसाइकल इलाका प्रहरी कार्यालय दमकमा राखी घटनाबारे थप अनुसन्धान भइरहेको प्रहरीले जनाएको छ। "
    },
    {
        "title": "१४ वर्षीया बालिका बलात्कार आरोपमा युवक पक्राउ",
        "link": "https://www.setopati.com/social/346099",
        "content": "१४ वर्षीय बालिका बलात्कारको आरोपमा एक युवक पक्राउ परेका छन्।  पक्राउ पर्नेमा सुर्खेतको सिम्ता गाउँपालिका-४ का १९ वर्षीय चन्द्रबहादुर परियार छन्।  सल्यानकी १४ वर्षीया बालिकालाई कुपिन्डे नगरपालिका-१ सल्लिबजारमाथि गुइएखोलाको झाडीमा बलात्कार गरेको आरोपमा उनी पक्राउ परेका हुन्।  उजुरीको आधारमा इलाका प्रहरी कार्यालय देवस्थलबाट खटिएको प्रहरीले उनलाई पक्राउ गरेको हो ।परियार माथि थप अनुसन्धान जारी रहेको प्रहरीले जानकारी दिएको छ । "
    },
    {
        "title": "भारत भ्रमण सकेर फर्किए प्रधान सेनापति सिग्देल",
        "link": "https://www.setopati.com/social/346085",
        "content": "नेपाली सेनाका प्रधान सेनापति अशोकराज सिग्देल औपचारिक भारत भ्रमण सकेर काठमाडौं फर्किएका छन्। मसिर २६ गते भारत पुगेका उनी आइतबार पाँच दिने भ्रमण सकेर काठमाडौं आइपुगेको जनसम्पर्क तथा सूचना निर्देशनालयले जनाएको छ। उनलाई बालध्यक्ष रथी प्रदीपजंग केसीले त्रिभुवन अन्तर्राष्ट्रिय विमानस्थलमा स्वागत गरेका थिए। मंसिर २७ गते प्रधान सेनापति सिग्देललाई भारतीय राष्ट्रपति द्रौपदी मुर्मुले राष्ट्रपति भवनमा भारतीय स्थल सेनाको मानार्थ महारथी दर्जा प्रदान गरेकी थिइन्। भ्रमणकै क्रममा प्रधान सेनापति सिग्देल भारतको देहरादुनस्थित इन्डियन मिलिटरी एकेडेमीमा तालिमरत अधिकृत क्याडेटहरूको अन्तिम दलेल कवाजमा प्रमुख अतिथिको रूपमा सहभागी भएका थिए। उक्त एकेडेमीमा तालिमरत नेपाली सेनाका अधिकृत क्याडेट प्रविन पाण्डे ३५ जना विदेशी अधिकृत क्याडेटहरूमध्ये सर्वोत्कृष्ट विदेशी शिक्षार्थीको रूपमा सम्मानित भएका थिए। त्यस्तै प्रधान सेनापति सिग्देलले भारतका रक्षामन्त्री राजनाथ सिंह, राष्ट्रिय सुरक्षा सल्लाहकार अजित डोभल, चिफ अफ डिफेन्स स्टाफ जनरल अनिल चौहान, स्थल सेनाध्यक्ष जनरल उपेन्द्र द्विवेदी, रक्षा सचिव र विदेश सचिवसँग छुट्टाछुट्टै शिष्टाचार भेट गरेका थिए। "
    },
    {
        "title": "राति राति खोरमै छिरेर बाख्रा मार्न थाल्यो भालुले",
        "link": "https://www.setopati.com/social/346074",
        "content": "दाङको तुलसीपुर उपमहानगरपालिका–४ स्थित खुमखानीमा भालुले बाख्रा खान थालेपछि किसान चिन्तित भएका छन्। राति बाख्रा खोरमा पसेर बाख्रा मारिदिने र खाइदिने गरेको किसानले बताएका छन्। त्यहाँ अहिलेसम्म पाँच घरका २१ बाख्रा मारिदिएको स्थानीयले बताएका छन्। स्थानीय निर्मला थापाका सात वटा, थम्मन विकका पाँच वटा, विकास घर्तीका पाँच र पोकबहादुर थापाका चार वटा बाख्रा मारिदिएको छ। भालुले बाख्रा खोर भत्काउन थालेपछि खाना खाने कोठामा बाख्रालाई राख्ने गरिएको स्थानीय पोकबहादुर थापाले बताए। 'भालुले खोरभित्रै छिरेर बाख्रा मार्न थाल्यो। खाना बनाउने कोठामा बाख्रा राख्ने गरेका छौं,' उनले भने। खुमखानी सोही वडाको विकट क्षेत्र हो। त्यहाँ प्रहरी पोष्ट नहुँदा पनि यसरी असुरक्षित हुनु परेको उनको भनाइ छ।  विगत एक महिनायता भालुले यसरी सताउने गरेको हो। अहिले बाख्रालाई मार्ने गरेको भए पनि मानिसलाई पनि क्षति हुनसक्ने भन्दै यसमा सचेत हुनुपर्ने स्थानीय अगुवा जीतबहादुर थापाले बताए। "
    },
    {
        "title": "ग्यास चुहावट भई आगलागी हुँदा सात लाख बढीको क्षति",
        "link": "https://www.setopati.com/social/346061",
        "content": "जिल्लाको सुखिपुर नगरपालिका–३ सलमपुरमा ग्यास चुहावट भई आगलागी हुँदा रु पाँच लाख ५५ हजार बराबरको क्षति भएको छ। शनिबार राति अचानक ग्यास सिलिण्डर विष्फोट भई आगलागी हुँदा किराना पसलमा रहेका सामान, रिचार्ज कार्ड, नगदसहित पाँच लाख ५५ हजार बराबरको क्षति भएको जिल्ला प्रहरी कार्यालयले जनाएको छ। स्थानीय सुलिन्दर दासको एक तले पक्की घरमा भरत साहले सटर भाडामा लिई किराना पसल र प्रिमा ग्यास डिलर सञ्चालन गर्दै आएका थिए। साहले पसल बन्द गरी घर गएको बेलामा  ग्यास चुहावट भई अचानक आगलागी हुँदा ६ थान ग्यास विष्फोट हुनुका साथै साहको किराना पसल र सोही घरको अर्को सटरमा अनिलकुमार दासको किराना पसलमा पनि आगलागी भएको जिल्ला प्रहरी कार्यालयका प्रवक्ता, प्रहरी नायब उपरीक्षक वीरेन्द्र पासमानले जानकारी दिए। भरत साहको डिलरमा रहेको छ थान ग्यास, सहित किराना सामग्री, एनसेल र एनटिसीको रु दुई लाख रिचार्ज कार्ड, नगद रु पचास हजार गरी पाँच लाख ५५ हजार मूल्य बराबरको क्षति भएको प्रारम्भिक अनुमान गरिएको प्रहरी नायब उपरीक्षक पासमानले बताए। उनका अनुसार अनिलकुमार दासको किराना पसलमा आगलागी हुँदा चामल, गँहु, खाने तेललगायत दुई लाख २३ हजार बराबरको क्षति किराना सामग्री क्षति भएको अनुमान गरिएको छ। इलाका प्रहरी कार्यालय महेशपुर पतारीबाट खटिएको प्रहरी टोली, गोलबजार नगरपालिकाको पानी दमकल र स्थानीयको सहयोगमा शनिबार राति १० बजे आगो पूर्ण रूपमा नियन्त्रणमा आएको बताउँदै मानवीय क्षति भने नभएको प्रहरी नायब उपरीक्षक पासमानले जानकारी दिनुभयो । घटनाबारे प्रहरीले थप अनुसन्धान गरिरहेको छ। "
    },
    {
        "title": "मनकामना केबलकार दुई दिन बन्द हुने",
        "link": "https://www.setopati.com/social/346060",
        "content": "मनकामना केबलकारको सेवा दुई दिन बन्द हुने भएको छ। मनकामना दर्शन प्रालिका नायब प्रबन्धक उज्वल शेरचनले मर्मत सम्भारका लागि पुस १ र २ गते सेवा बन्द गरिने जानकारी दिए। टावरको मर्मत सम्भारका लागि दुई दिन केबलकार सेवा बन्द गर्न लागिएको भन्दै आगामी पुस ३ गते बुधबारदेखि नियमित सञ्चालन गरिने नायब प्रबन्धक शेरचनले बताए। सो अवधिभर ‘वटम स्टेशन’ स्थित रेष्टुरेन्ट सेवा भने यथावत् रूपमा सञ्चालन हुने मनकामना दर्शन प्रालिले जनाएको छ। गोरखाको सहिद लखन गाउँपालिकास्थित प्रसिद्ध धार्मिकस्थल मनकामना मन्दिर जाने दर्शनार्थीलाई सहज बनाउने उद्देश्यले नेपालमा पहिलो पटक विसं २०५५ मङ्सिर ८ गतेदेखि मनकामना केबलकार सञ्चालनमा ल्याइएको हो। केबलकारको प्रवेशद्वार वटम स्टेशन चितवनको इच्छकामना गाउँपालिका–४ चेरेसमा पर्दछ। "
    },
    {
        "title": "स्याङ्जामा एक पुरूष मृत फेला",
        "link": "https://www.setopati.com/social/346044",
        "content": "स्याङ्जामा एक जना पुरूष मृत फेला परेका छन्। आइतबार बिहान पौने ८ बजे पुतलीबजार नगरपालिका-३ काफलडाँडा घर्तिगाउँका ६३ वर्षीय गोपाल घर्ती मृत फेला परेको जिल्ला प्रहरी कार्यालय स्याङ्जाका प्रहरी निरीक्षक उमेशलाल श्रेष्ठले जानकारी दिए। उनका अनुसार मृतक घर्ती शनिबार अपराह्नमा घरबाट मापसे गरी बाडखोला जान भनेर निस्किएका थिए। तर अबेर रातिसम्म पनि फर्किएनन्। नफर्किएपछि खोजी गर्नेक्रममा घरदेखि १०० मिटर पूर्व गोरेटोमा मृत फेला परेको प्रहरी निरीक्षक श्रेष्ठले बताए। घटनाको प्रहरीले थप अनुसन्धान अघि बढाएको छ।\n  "
    },
    {
        "title": "काठमाडौं मोडेल विद्यालयको रजत जयन्ती सम्पन्न",
        "link": "https://www.setopati.com/social/346043",
        "content": "काठमाडौं मोडेल माध्यमिक विद्यालयले स्थापनाको २५औं वर्षलाई रजत महोत्सवका रूपमा भव्यतापूर्वक सम्पन्न गरेको छ। विद्यालयले शनिबार औपचारिक कार्यक्रमको आयोजना गरी रजत जयन्तीको उद्घाटन गरेको छ। सो अवसरमा विद्यालयले ६.३ किलोमिटर दूरीको मिनि म्याराथन प्रतियोगिता पनि सम्पन्न गर्‍यो। राष्ट्रिय म्याराथन धावक बैकुण्ठ मानन्धरको प्रमुख आतिथ्यतामा सम्पन्न भएको उक्त दौडमा ३५ सयभन्दा बढी विद्यार्थीको सहभागिता रहेको थियो। छात्र र छात्रालाई छुट्टाछुट्टै रूपमा आयोजना गरिएको दौडको रुट बागबजारबाट पुतली सडक, कमलादी हुँदै कमलपोखरी, ज्ञानेश्वर, गौशालाचोक, पुरानो वानेश्वर, सेतो पुल, मैतीदेवी, डिल्लीबजार हुँदै पुनः बागबजारसम्म निर्धारण गरिएको थियो। दौडलाई व्यवस्थित गर्नका लागि दशभन्दा बढी स्थानमा स्वयम् सेवक, शिक्षक शिक्षिका र कर्मचारी परिचालन पनि गरिएको थियो। म्याराथन दौडमा छात्रतर्फ अभिषेख मगर प्रथम, सुदिप थपलिया द्वितीय र निराजन पुन तृतीय भएका थिए भने छात्रातर्फ निकिता कुँवर प्रथम, कृष्टिना कतिला द्वितीय र निर्मला वि.क. तृतीय स्थान प्राप्त गर्न सफल भएका थिए।  दुबैतर्फ प्रथम, द्वितीय र तृतीय हुनेलाई क्रमशः १० हजार, पाँच हजार र तीन हजार रूपैयाँका दरले नगद पुरस्कार मेडल र प्रमाण–पत्र प्रदान गरिएको थियो। यस्तै दुबैतर्फ दसौं स्थानसम्म प्राप्त गर्न सफल भएका धावकहरूलाई पनि नगद पुरस्कार र प्रमाण–पत्र वितरण गरिएको थियो। म्याराथनपछि रजत जयन्तीको औपचारिक उद्घाटन गरियो। विद्यालय व्यवस्थापन तथा सञ्चालक समितिका अध्यक्ष रामेश्वर अर्यालको सभापतित्वमा सम्पन्न भएको उक्त कार्यक्रममा रजत जयन्ती मूल आयोजक समितिका संयोजक एवम् विद्यालयका प्राचार्य डा. नगेन्द्र बहादुर अर्यालले रजत उत्सवका अवसरमा विद्यालयले वर्षभरिमा सम्पन्न गर्ने कार्यक्रमको घोषणा गरे। उनले यस वर्ष विद्यालयले आफ्नो स्थापनाको २५ औं वर्षमा २५ ओटा विशेष कार्यक्रमको आयोजना गर्ने बताए।  यसअन्तर्गत रजत जयन्ती विशेष स्मारिका प्रकाशन र भव्य समारोहबीच त्यसको विमोचन गर्ने, स्कुल आउट रिच प्रोग्रामअन्तर्गत शिक्षा क्षेत्रमा विशेष योगदान दिने देशभरीका विद्यालयहरूलाई विशेष सम्मान गर्ने, अल्मुनाइ आउटरिच कार्यक्रमको आयोजना गरी देशभरका मेडिकल र इन्जिनियरिङ कलेजमा अध्ययन गरिरहेका विद्यालयका पूर्व विद्यार्थीहरुलाई कलेजमा नै गएर सम्मान गर्ने, के.एम.सी. रजत जयन्ती छात्रवृत्तिअन्तर्गत सन् २०२५ को भर्नामा २५ जना विद्यार्थीहरूलाई विशेष छात्रवृत्ति प्रदान गर्नेलगायतका कार्यक्रमहरू रहेको प्राचार्य डा. अर्यालले बताए।  यस्तै यस अवसरमा विद्यालयले निःशुल्क स्वास्थ्य शिविर, आल्मुनाइ एसोसिएसनसँगको सहकार्यमा पूर्व विद्यार्थी पुनर्मिलन कार्यक्रम, एजुकेसनले कन्क्लेभजस्ता कार्यक्रमको आयोजना गर्ने योजना रहेको पनि प्राचार्यले जानकारी दिए।  उनले कार्यक्रम सम्पन्न गर्नका लागि सहयोग गर्ने जिल्ला प्रशासन कार्यालय काठमाडौं, महानगरीय प्रहरी वृत्त मालीगाउँ, महानगरीय ट्राफिक, नेपाल रेडक्रस सोसाइटी काठमाडौं शाखा, काठमाडौं महानगरपालिका वडा नं. २८ को कार्यालय, पत्रकारहरूलगायतका सबैलाई धन्यवाद ज्ञापन गरे। "
    },
    {
        "title": "ट्रकले ठक्कर दिएको कारमा भेटियो १३० किलो गाँजा",
        "link": "https://www.setopati.com/social/346034",
        "content": "पूर्वपश्चिम राजमार्गअन्तर्गत धनगढीमाई नगपालिका–१० जिरोमाइलमा शनिबार दुर्घटना भएको कारबाट प्रहरीले १३० किलो गाँजा फेला पारेको छ। सिरहा जिल्ला प्रहरी कार्यालयका सूचना अधिकारी प्रहरी नायब उपरीक्षक वीरेन्द्रकुमार पासवानका अनुसार पूर्वबाट पश्चिमतर्फ गइरहेको ना ३ ख ७५९१ नम्बरको ट्रकले उत्तरतिरबाट आएको बा ८ च ९९६३ नम्बरको कारलाई राजमार्ग पार गर्ने क्रममा ठक्कर दिएको थियो। प्रहरीले खोजतलासका  कारमा गाँजा फेला पारेको हो। कारका चालक फरार छन् भने ठक्कर दिने ट्रकका चालकलाई हिरासतमा लिइएको छ। "
    },
    {
        "title": "त्रिविका आठ संकायमा डीन नियुक्त",
        "link": "https://www.setopati.com/social/346032",
        "content": "त्रिभुवन विश्वविद्यालयका आठ संकायमा डीन नियुक्त भएका छन्। त्रिभुवन विश्वविद्यालय कार्यकारी परिषदको शनिबार बसेको बैठकले विभिन्न ८ संकायमा डीन र तीन निर्देशनकहरू नियुक्त गरेको हो। मानविकी तथा सामाजिकशास्त्र संकायमा प्राध्यापक डा. दुबिनन्द ढकाल, चिकित्साशास्त्र अध्ययन संस्थानमा प्राध्यापक डा. मोहनराज शर्मा, कृषि तथा पशुविज्ञान अध्ययन संस्थानमा डा. किशोरचन्द्र दाहाल, शिक्षाशास्त्र संकायमा प्राध्यापक डा. बेदराज आचार्य, वन विज्ञान अध्ययन संस्थानमा डा. ठाकुर सिलवाल , इन्जिनियरिङ अध्ययन संस्थानमा प्राध्यापक डा. सुशीलबहादुर बज्राचार्य र विज्ञान तथा प्रविधि अध्ययन संस्थानमा प्राध्यापक डा. शंकर खनाल नियुक्त भएका छन्। त्यस्तै डा. लक्ष्मीकान्त शर्मालाई योजना निर्देशनालयका निर्देशक, डा. राजेन्द्र कुँवरलाई शिक्षा, विकास तथा अनुसन्धान केन्द्रको कार्यकारी निर्देशक र प्राध्यापक डा. मिनाराज भण्डारीलाई व्यवहारिक विज्ञान तथा प्रविधि अनुसन्धान केन्द्रको कार्यकारी निर्देशक नियुक्त गरिएको परिषदका एक सदस्यले जानकारी दिए। "
    },
    {
        "title": "एनपिएलमा दुई खेल हुँदै, काठमाडौंलाई जित्नैपर्ने दबाब",
        "link": "https://www.setopati.com/social/346027",
        "content": "सिद्धार्थ बैंक नेपाल प्रिमियर लिग (एनपिएल)मा आइतबार दुई खेल हुँदैछ। त्रिवि मैदान कीर्तिपुरमा बिहान ९ बजे काठमाडौं गुर्खाज र विराटनगर किंग्स खेल्दैछ। दिउँसो १ बजे सुदूरपश्चिम रोयल्स र पोखरा एभेन्जर्स खेल्दैछन्। आजको खेल काठमाडौंका लागि महत्त्वपूर्ण छ। अंक तालिकामा पाँचौं स्थानमा रहेको काठमाडौंलाई प्लेअफ सम्भावना कायमै राख्न आजको खेल जित्नैपर्नेछ। जितेको खण्डमा चौथो स्थानमा रहेको कर्णाली याक्ससँग काठमाडौंको अंक बराबरी ८ हुनेछ। कर्णालीले अन्तिम खेल भोलि सुदूरपश्चिमसँग खेल्न बाँकी छ। सुदूरपश्चिमसँग पराजित भए र आजको खेलमा काठमाडौं विजयी भए काठमाडौंको सम्भावना रहन्छ। काठमाडौं पराजित भएको खण्डमा प्लेअफमा जाने टोलीको आजै टुंगो लाग्नेछ। विराटनगर र पोखरा यसअघि नै लिगबाट बाहिरिसकेका छन्। शनिबार चितवन राइनोजले जनकपुर बोल्ट्सलाई हराएसँगै विराटनगर र पोखरा प्लेअफ होडबाट बाहिरिएको हो। लुम्बनी लायन्स त्यो भन्दा अगाडि नै प्रतियोगिताबाट बाहिरिएको थियो। जनकपुर तालिकाको शीर्ष स्थानमा छ।  दुई खेल बाँकी रहेको सुदूरपश्चिम दोस्रो स्थानमा छ। तेस्रो स्थानमा चितवन र चौथोमा कर्णाली छ।  प्रतियोगिताको शीर्ष चार टिम प्लेअफमा पुग्नेछ।  "
    },
    {
        "title": "आज उधौली पर्व मनाइँदै",
        "link": "https://www.setopati.com/social/346026",
        "content": "मार्गशीर्ष शुक्ल पूर्णिमाका दिन आज पितृको मान र प्रकृतिको सम्मानका रूपमा किरात समुदायले उधौली पर्व मनाउँदैछन्। उधौलीको अवसरमा किरात समुदायका याक्खाले चासुवा, सुनुवारले फोलस्यादर, राईले उधौली सकेला र लिम्बूहरूले चासोक तङनाम मनाउँछन्। किरात संस्कृतिका बारेमा अनुसन्धानरत कीर्तिकुमार दुमी राई किरातभित्रका जातजातिले यो पर्वलाई फरक–फरक नाम दिए पनि समग्रमा उधौलीका नामले चिनिने बताउँछन्। किरात समुदायले अन्नबाली पाकेपछि इष्टदेवतालाई चढाउने, खानका लागि अनुमति माग्ने तथा पितृलाई स्मरण गर्ने दिनलाई उधौली पर्वका रुपमा मनाउँछन्। बाली लगाउने बेलामा भने किरात समुदायले उभौली पर्व मनाउने प्रचलन छ। भूमिपूजा गर्दै आज बिहानैदेखि किरात महिला तथा पुरुष जातीय वेशभूषामा सजिएर विभिन्न सिली (नाच)सहित पर्व मनाउँछन्। ललितपुरको सानो हात्तीवन किरातकालदेखिको ऐतिहासिक तथा धार्मिकस्थल मानिन्छ। सानो हात्तीवनमा आज पूजाआजा सहित किरात चाड विशेष रूपमा मनाइन्छ। पूजापछि आ–आफ्नो परम्पराअनुसार साकेला सिली, च्याब्रुङ नाचेर मनोरञ्जन गर्ने चलन छ। वैशाख शुक्ल पूर्णिमामा उभौली पूजा गरेका किरातले आज उधौली पूजा गरेपछि माथिबाट तल झर्ने गर्छन्। जसलाई पर्यावरण अनुकूलता अनुरुपका कामका रूपमा समेत लिइने संस्कृतिका अनुसन्धाता राईले बताए। जाडोमा तल झर्ने गर्मीमा माथि लेकमा जाने प्रकृयालाई उधौली र उभौली पर्वको रुपमा लिने गरिन्छ। उभौलीमा खेतीपाती राम्रो होस् भनी पूजा गर्ने र उधौलीमा खेतीपाती राम्रो गरेकामा साकेला (भूमे)लाई धन्यवाद दिने गरिन्छ। "
    },
    {
        "title": "ट्याक्टर दुर्घटना हुँदा चालकको मृत्यु",
        "link": "https://www.setopati.com/social/346012",
        "content": "रामेछापमा ट्याक्टर दुर्घटना हुँदा चालकको मृत्यु भएको छ। शनिबार मध्यान्ह करिब १२ बजे खाँडादेवी गाउँपालिका-६ माकादुममा ना ६ त ७८२४ नम्बरको ट्याक्टर दुर्घटनामा परेको हो। दुर्घटनामा परी गम्भीर घाइते भएका चालक रामेछापकै ३७ वर्षीय खिलबहादुर भुजेलको उपचारको क्रममा मृत्यु भएको हो। गाल्पाबाट गोगनपानी जाँदै गरेको उक्त ट्याक्टर सडकबाट २०० मिटर तल खसेर दुर्घटनामा परेको हो। प्रहरीले घटनाबारे थप अनुसन्धान अघि बढाएको छ। \n  "
    },
    {
        "title": "कागेश्वरीमा एक महिला आगलागीबाट घाइते",
        "link": "https://www.setopati.com/social/345998",
        "content": "काठमाडौंमा एक जना महिला आगलागीबाट घाइते भएकी छन्। शनिबार दिउँसो कागेश्वरी मनोहरा नगरपालिका-८मा एक जना महिला आगलागीबाट घाइते भएको जिल्ला प्रहरी परिसर काठमाडौंका एसपी नवराज अधिकारीले जानकारी दिए। घाइते भएकी महिलालाई उपचारको लागि अस्पताल लगिएको छ। अनुसन्धानका लागि डिएसपी नेतृत्वको टोली खटिएको छ। ती महिलाको पहिचान र कसरी आगलागी भएको हो भन्ने खुलेको छैन।\n  "
    },
    {
        "title": "आबुखैरेनीमा चितुवालाई नियन्त्रणमा लिन थापियो पासो",
        "link": "https://www.setopati.com/social/345988",
        "content": "तनहुँको आँबुखैरेनी गाउँपालिका–३ स्थित  बजार क्षेत्रमा चितुवा देखिएपछि नियन्त्रणका लागि पासो थापिएको छ । आँबुखैरेनीचोकस्थित रुखमा शुक्रबार दुई  चितुवा देखिएको थियो। बजार क्षेत्रमै चितुवा देखिएपछि डिभिजन वन कार्यालय तनहुँको सहकार्यमा पासो थापिएको छ। आबुखैरेनी–३ का वडाध्यक्ष दिनेश केसीले वन कार्यालयले ल्याएको खोर चितुवा देखिएको क्षेत्रमा राखिएको जानकारी दिए। एउटा चितुवा तत्कालै भागे पनि अर्को चितुवा धेरै बेरसम्म एकैठाउँमा बसेपछि स्थानीयवासीमा त्रास समेत उत्पन्न भएको थियो। ‘बजार क्षेत्रमै चितुवाको त्रास बढेको छ । चितुवालाई नियन्त्रणका लागि पासो राखिएको छ,’ उनले भने। झिसमिसे बिहान र साँझको समयमा घर बाहिर एक्लै नहिँड्न वडावासीलाई आग्रह गरिएको वडाध्यक्ष केसीले बताए। "
    },
    {
        "title": "आठ वर्षमा पनि बनेन बेनी अस्पतालको भवन",
        "link": "https://www.setopati.com/social/345986",
        "content": "तीन वर्षमा सम्पन्न गर्ने लक्ष्य रहेको बेनी अस्पतालको भवन निर्माण कार्य आठ वर्षसम्म पनि पूरा भएको छैन। पाँच वर्षअघि सकिनुपर्ने ५० शय्याको क्षमताको भवनको हालसम्मको भौतिक प्रगति करिब ८० प्रतिशत छ । भवन निर्माणमा भएको ढिलासुस्तीका कारण बिरामीको उपचार प्रभावित भएको बेनी अस्पताल व्यवस्थापन समितिका अध्यक्ष ज्ञानेन्द्र सुवेदीले बताए। ‘पचास शय्या क्षमता भए पनि १५ शय्याको संरचना र पूर्वाधारबाट सेवा दिनुपर्ने बाध्यता छ,’ उनले भने, ‘अस्थायी, पुराना र साँघुरा भवनमा अस्पताल सञ्चालन गर्न समस्या भएको छ।’ म्याग्दीका साथै पर्वत, बागलुङ र मुस्ताङका सर्वसाधारणले सेवा लिने अस्पतालले सात वर्षयता अस्थायी संरचनाबाट सेवा सञ्चालन गर्दै आएको छ । सघन सहरी तथा भवन निर्माण आयोजना बागलुङले विसं २०७३ मङसिर २१ गते भवन निर्माणका लागि महादेव खिम्ती–गल्वा–रफिना जेभीसँग १८ करोड ८४ लाख आठ हजार ८९ मा ठेक्का सम्झौता गरेको थियो । २४ करोड चार लाख २९ हजार आठ सय ६९ लागत अनुमान गरिएको भवन विसं २०७६ मङ्सिर २० गते निर्माण सम्पन्न गर्नुपर्ने सम्झौता थियो । भवन निर्माणका लागि पाँच पटकसम्म म्याद थप भएको छ। चार हजार ९६३ वर्गमिटर क्षेत्रफलमा बनाउन लागिएको चार तले तीन वटा भवनको भित्री भाग पलास्टर र रङरोगन गर्न, विद्युत्, पानी जडान गर्न, झ्यालढोका र टायल राख्न बाँकी छ । पन्ध्र शय्या क्षमताको अस्पताल विसं २०७२ मा ५० शय्यामा स्तरोन्नति भएको थियो । नयाँ भवन बनाउन अस्पतालको पुरानो भवन भत्काइएको थियो । बहिरङ्ग कक्षको सेवा अस्थायी भवनबाट सञ्चालन गरिएको छ । आकस्मिक र अन्तरङ्ग कक्ष पुरानो प्रशासनिक भवनबाट सञ्चालन गरिएको छ । स्वास्थ्य कार्यालयको भवनमा अस्पताल प्रशासन र व्यवस्थापन समितिको कार्यालय राखिएको छ । भवन अभावमा विशेषज्ञ चिकित्सक आउन नमान्ने, म्याग्दीले पाउनुपर्ने हब अस्पतालको कार्यक्रम अन्यत्र जिल्लामा गएको व्यवस्थापन समितिका अध्यक्ष सुवेदीले बताए। सघन उपचार कक्ष (आइसियु) र डायलासिस कक्ष पनि स्वास्थ्यकै भवनमा स्थापना भएको छ । पालिका, जिल्ला, प्रदेश र प्रतिनिधिसभाका जनप्रतिनिधीले सम्बद्ध आयोजना कार्यालय, सहरी विकास मन्त्रालय र प्रधानमन्त्री कार्यालयमा पटकपटक ध्यानाकर्षण गराउँदै आए पनि अस्पतालको भवन निर्माणले गति लिएको छैन। "
    },
    {
        "title": "बच्चा बढी जन्माउन भनेर टोकियो सरकारले कर्मचारीलाई हप्तामा ३ दिन बिदा दिने",
        "link": "https://www.setopati.com/social/345958",
        "content": "घट्दो जन्मदरलाई रोक्न जापानको टोकियो महानगर सरकारले आफ्ना कर्मचारीलाई हप्ताको चार दिन मात्रै काम लगाउने भएको छ। विश्वको सबैभन्दा ठूलो सहर टोकियोले अप्रिल २०२५ देखि लागु हुने गरी सो योजना बनाएको भनेर फाइनान्सियल टाइम्सले लेखेको छ। यो योजना अनुसार टोकियो सरकारका कर्मचारीलाई काम गर्ने समय मिलाएर आफूलाई पायक पर्ने गरी हप्ताको एकदिन अतिरिक्त बिदा बस्न मिल्नेछ। हाल टोकियोमा लगभग संसारभर लागु भए जस्तै हप्ताको पाँच दिन काम गर्नुपर्छ। यो योजनाले बच्चा हुर्काउनलाई सजिलो पारेर कर्मचारीहरूलाई बच्चा जन्माउन प्रेरित गर्नेछ भनेर टोकियो सरकारले अपेक्षा गरेको छ। पछिल्लो समयमा विश्वका धेरै विकसित देशमा हप्ताको चार दिन मात्रै काम लगाए कर्मचारी खुशी र उत्प्रेरित भएर उत्पादकत्व बढ्ने, कर्मचारी भर्ती गर्न सजिलो हुने र उनीहरूलाई काममा लामो समयसम्म राख्न मद्दत गर्ने अनि बिरामी बिदामा व्यापक कमी आउने भन्दै हप्ताको तीन दिन बिदा दिनु पर्ने माग उठिरहेको छ। कतिपय ठाउँमा यो प्रयोग सुरू पनि भइसकेको छ। तर टोकियो सरकारले भने जन्मदर बढाउनका लागि यो योजना ल्याएको हो। ‘बच्चा जनमाउने, हुर्काउने लगायत कारणले कसैले पनि आफ्नो ‘क्यारियर’को बली चढाउनु नपरोस् भन्नका लागि हामी हाम्रो काम गर्ने शैलीलाई लगातार समीक्षा गर्नेछौं,’ टोकियोका गभर्नर युरिको कोइकेले पछिल्लो नगरसभामा भनिन्। लामो समयदेखि महिला सशक्तिकरण जापानका लागि समस्या रहेको औंल्याउँदै उनले यसमा जापान बाँकी विश्वभन्दा धेरै पछाडि रहेको बताइन्। जापानको जनसंख्या लगातार १५ वर्ष घटेको छ। र यो वर्ष पनि घट्ने लगभग निश्चित छ। सन् २०१२ देखि २०२२ सम्मको दशकमा टोकियोको जन्मदर १५ प्रतिशतभन्दा बढीले घटेको छ। हजारौं कर्मचारी भएको टोकियो सरकारको यो योजनाले जन्मदर बढाएर जनसंख्या घट्नेक्रमलाई रोक्न थोरै भए पनि योगदान गर्ने अपेक्षा गरिएको छ। जापानका अन्य स्थानीय सरकारले पनि पछिल्ला समयमा यस्ता योजनाहरू ल्याएका छन्। जनसंख्याको आधा हिस्सा ओगट्ने पुरूषले बच्चा नजन्माउने भएकाले जनसंख्यालाई घट्न नदिन जनसंख्याको अर्को आधा हिस्सा ओगट्ने महिलाले आफ्नो जीवनकालमा कम्तीमा दुई बच्चा जन्माउनु पर्छ। केही बच्चाको सानैमा मृत्यु हुने भएकाले जनसंख्या सन्तुलनमा राख्न (रिप्लेसमेन्ट रेट) का लागि एक महिलाले आफ्नो जीवनकालमा २.१ बच्चा जन्माउनुपर्ने विज्ञहरू बताउँछन्। देश विकसित हुँदै जाँदा महिला पनि शिक्षित र जागिर खाने भएकाले बिहे ढिला गर्ने वा गर्दै-नगर्ने, गरे पनि कतिले बच्चै नजन्माउने, जन्माए पनि एउटा बच्चा मात्रै जन्माउने लगायत कारणले विकसित देशमा पछिल्ला केही दशकदेखि जन्मदर घटिरहेको छ। जन्मदर घट्दै गयो भने काम गर्न सक्ने नागरिकको संख्या पनि विस्तारै घट्दै गएर आर्थिक विकासमा नकारात्मक असर पर्ने अर्थविदहरूको भनाइ छ। स्वास्थ्य विज्ञान र स्वास्थ्य सेवाको विकासले मान्छेको आयु पनि बढ्दै जाँदा न्यून जन्मदर भएको देशमा काम गरेर कर तिर्नेको तुलनामा पेन्सन खाएर बस्नेहरूको अनुपात बढेर राज्यलाई झन् धेरै भार पर्छ। त्यसैले बच्चा जन्माउन प्रोत्साहन गर्नका लागि ती देशले सुत्केरी बिदा बढाउने, पुरूषलाई पनि बच्चा हुर्काउन बिदा दिने, चाइल्ड केयर सेवा सुधार्ने,एक भन्दा बढी बच्चा जन्माए करछुट दिने लगायत योजना ल्याइरहेका छन्। (विभिन्न अन्तर्राष्ट्रिय सञ्चार माध्यमहरूको सहयोगमा तयार पारिएको) "
    },
    {
        "title": "पाटन दरबार स्क्वायरमा तीन दिने सांस्कृतिक महोत्सव (तस्बिरहरू)",
        "link": "https://www.setopati.com/social/345953",
        "content": "ललितपुरको पाटन दरबार स्क्वायरमा तीन दिने सांस्कृतिक महोत्सवको आयोजना गरिएको छ। शुक्रबारदेखि सुरू भएको आदिवासी जनजाति सांस्कृतिक महोत्वस आइतबार सकिनेछ। महोत्सवमा सांस्कृतिक झाँकी परिक्रमा, संस्कृति तथा भेषभुषा प्रदर्शन, सांस्कृतिक कार्यक्रम, सांगितिक बाजा प्रस्तुति लगायतका कार्यक्रम राखिएका छन्। नेवार, तामाङ, किरातको पहिचान संस्कृति आर्थिक क्रियाकलाप झल्किने प्रदर्शनी पनि राखिएको ललितपुर महानगरपालिकाले जनाएको छ। यस्तै लघु चलचित्र पनि प्रदर्शन गरिने भएको हो।  तस्बिरहरू:                                 "
    },
    {
        "title": "निजी अस्पतालहरूले पनि नर्सलगायत स्वास्थ्यकर्मीलाई सरकारीसरह सेवा सुविधा दिनुपर्ने",
        "link": "https://www.setopati.com/social/345940",
        "content": "स्वास्थ्य तथा जनसंख्या मन्त्रालयले निजी अस्पतालहरूका नर्स र स्वास्थ्यकर्मीलाई सरकारीसरह सेवा सुविधा दिन पत्राचार गरेको छ।  मन्त्री प्रदीप पौडेलले निजी अस्पतालका स्वास्थ्यकर्मीहरूलाई सरकारीभन्दा सेवा सुविधा कम नगर्न तथा अतिरिक्त समय काम गर्नेका लागि भत्ता व्यवस्था मिलाउने गरी निर्णय गर्न भनेपछि सचिवस्तरीय निर्णय गर्दै देशैभरका मेडिकल कलेज तथा स्वास्थ्य संस्थामा सरकारीसरह न्यूनतम पारिश्रमिक सुनिश्चित गर्न पत्राचार गरिएको मन्त्रालयले जनाएको छ। सरकारी प्रतिष्ठान तथा अस्पताल, निजी मेडिकल कलेज तथा सामुदायिक तथा निजी अस्पतालका नाममा मन्त्रालयबाट पत्राचार भएको हो। मन्त्री पौडेलले सार्वजनिक प्रतिबद्धता जनाएअनुसार मेडिकल कलेज तथा स्वास्थ्य संस्थाका नर्सिङ तथा स्वास्थ्य जनशक्तिको पारिश्रमिक कम्तिमा नेपाल सरकारसरह लागू गर्न भनिएको हो। मन्त्रालयको पत्रमा न्यूनतम पारिश्रमिक तथा सुविधा नेपाल सरकार सरहभन्दा नघट्ने गरी लागू हुनुपर्ने उल्लेख छ। यसैगरी, तोकिएको भन्दा बढी काम गरेमा अतिरिक्त व्यवस्था लागू गर्न पनि भनिएको छ। मन्त्रालयले करार गरेर मात्र जनशक्ति राख्न तथा ज्यालादारीमा काम गराउन नपाउने निर्णय गरेको छ।  मन्त्रालयले न्यूनतम पारिश्रमिक सुनिश्चितताका लागि नर्सिङ तथा स्वास्थ्य जनशक्तिलाई बैंकबाट मात्र पारिश्रमिक उपलब्ध गराउन पनि पत्राचार गरेको छ। ‘गैरसरकारी क्षेत्रमा कार्यरत नर्सिङ तथा स्वास्थ्य जनशक्तिबाट सरकारले तोकेको न्यूनतम सुविधा नपाएको धेरै गुनासो प्राप्त भयो। सरकारी र निजी क्षेत्रमा सरकारले तोकेको न्यूनतम सुविधा लागू होस् र कोही पनि समस्यामा पर्नु नपरोस् भनेर कानूनमा भएको व्यवस्था लागू गर्न यस्तो निर्णय गरेका हौं,’ मन्त्री पौडेलले भने। मन्त्रालयका प्रवक्ता प्रकाश बुढाथोकीले मन्त्रालयले सबै सरकारी तथा मेडिकल कलेज र सामुदायिक, निजी अस्पतालमा निर्णय लागू गर्न पत्राचार गरिएको र अनुगमनसमेत गरिने बताए।   "
    },
    {
        "title": "सहकारी ठगी आरोपमा लेखा समिति सभापतिकी श्रीमतीसहित २६ जनाविरूद्ध मुद्दा",
        "link": "https://www.setopati.com/social/345926",
        "content": "मोरङको उमागौरी कृषि सहकारी संस्था ठगी प्रकरणमा सार्वजनिक लेखा समितिका सभापति ऋषिकेश पोखरेलकी श्रीमती अञ्जला कोइरालासहित २६ जनाविरूद्ध मुद्दा दर्ता भएको छ। जिल्ला अदालत मोरङमा बिहीबार सरकारी वकिलको कार्यालयले २६ जनाविरूद्ध मुद्दा दायर भएको हो। अहिले तीन जना मात्रै पक्राउ परेको जिल्ला प्रहरी कार्यालय मोरङले जनाएको छ। उनीहरूविरूद्ध अहिले सहकारीको बचत रकम अपचलनमा मात्रै मुद्दा दायर भएको हो। सरकारी वकिल कार्यालयका अनुसार उक्त सहकारीको २२ करोड बिगो मागदाबी गरिएको छ।  अञ्जला उक्त सहकारीकी पूर्व सञ्चालक हुन्। उनीसहित सहकारीका अध्यक्ष धनपालथान–४ का शम्भुप्रसाद रौनियार, उपाध्यक्ष कटहरी गाउँपालिका–२ का लक्ष्मण साह, सचिव धनपालथान–४ का आलम अन्सारी मियाँ र कोषाध्यक्ष धनपालथान–४ का शम्भुप्रसाद सिंहलगायत फरार छन्। "
    },
    {
        "title": "डिआइजीमा बढुवा भएका ८ जनाको पदस्थापन",
        "link": "https://www.setopati.com/social/345912",
        "content": "गृह मन्त्रालयले नेपाल प्रहरीको प्रहरी वरिष्ठ उपरीक्षक (एसएसपी)बाट प्रहरी नायब महानिरीक्षक (डिआइजी)मा बढुवा भएका ८ जनाको पदस्थापन गरेको छ। बिहीबार मन्त्रीस्तरीय निर्णयबाट ८ डिआइजीको पदस्थापन भएको प्रहरी प्रधान कार्यालयले जारी गरेको सूचनामा उल्लेख छ। सो अनुसार डिआइजी ध्रुवराज राउतलाई काठमाडौं उपत्यका प्रहरी कार्यालय रानीपोखरी खटाइएको छ। त्यस्तै डिआइजी भोलाबहादुर रावललाई गण्डकी प्रदेश प्रहरी कार्यालय पोखरा पदस्थापन गरिएको छ। बिहीबारकै निर्णयबाट त्यहाँका डिआइजी दुर्गा सिंहलाई प्रहरी प्रधान कार्यालय सरूवा गरिएको थियो। डिआइजी गणेश चन्दलाई सुदूरपश्चिम प्रदेश प्रहरी कार्यालय, डिआइजी सिद्धीविक्रम राणालाई प्रहरी प्रधान कार्यालयको विशेष ब्युरो, डिआइजी सुशिलसिंह राठौरलाई प्रहरी प्रधान कार्यालयको आर्थिक प्रशासन तथा प्रबन्ध निर्देशनालयमा खटाइएको छ। त्यस्तै डिआइजी उमाप्रसाद चतुरवेदीलाई प्रहरी प्रधान कार्यालय, डिआइजी हिमालय कुमार श्रेष्ठलाई अख्तियार दुरूपयोग अनुसन्धान आयोग र डिआइजी डम्बरबहादुर प्रहरी प्रधान कार्यालयबाट साइबर ब्युरोमा काज खटाइएको छ।   "
    },
    {
        "title": "गृहले गर्‍यो १० डिआइजीको सरूवा, कसलाई कहाँ खटाइयो?",
        "link": "https://www.setopati.com/social/345910",
        "content": "नेपाल प्रहरीका १० जना जना प्रहरी नायब महानिरीक्षक (डिआइजी)को सरूवा भएको छ। गृह मन्त्रालयले बिहीबार मन्त्रीस्तरीय निर्णय गरी १० डिआइजीहरुको सरूवा गरेको हो। जसअनुसार गण्डकी प्रदेश प्रहरी कार्यालय पोखरामा कार्यरत डिआइजी दुर्गा सिंहलाई प्रहरी प्रधान कार्यालयको प्रदेश समन्वय विभाग सरूवा गरिएको छ। त्यहाँ कार्यरत डिआइजी रामदत्त जोशीको बढुवा भएकाले रिक्त स्थानमा डिआइजी सिंहलाई सरूवा गरिएको प्रहरी प्रधान कार्यालयले जारी गरेको सूचनामा उल्लेख छ। त्यस्तै लुम्बिनी प्रदेश प्रहरी कार्यालय दाङमा कार्यरत डिआइजी कुबेर कडायतलाई प्रहरी प्रधान कार्यालयको आइजिपीको सचिवालयमा सरूवा गरिएको छ। सुदूरपश्चिम प्रदेश प्रहरी कार्यालय मा कार्यरत डिआइजी रविन्द्र केसीलाई पनि प्रहरी प्रधान कार्यालयको अन्वेषण योजना तथा विकास निर्देशनालय सरूवा गरिएको छ। कोशी प्रदेश प्रहरी कार्यालयमा कार्यरत डिआइजी चन्द्रकुवेर खापुङलाई प्रहरीको केन्द्रीय अनुसन्धान ब्युरो सरूवा गरिएको छ। प्रहरी प्रधान कार्यालयको अपराध अनुसन्धान विभागमा अपराध अनुसन्धान निर्देशनालयमा कार्यरत डिआइजी जनक भट्टराईलाई कर्णाली प्रदेश प्रहरी कार्यालय सरूवा गरिएको छ। त्यस्तै साइबर ब्युरोमा कार्यरत डिआइजी लालमणी आचार्यलाई मधेश प्रदेश प्रहरी कार्यालय सरूवा गरिएको छ। कर्णाली प्रदेश कार्यालयमा कार्यरत डिआइजी अर्जुन चन्द ठकुरीलाई प्रहरी प्रधान कार्यलयको अपराधन अनुसन्धान निर्देशनालय सरूवा गरिएको छ। प्रहरी प्रधान कार्यालय प्रहरी महानिरीक्षकको सचिवालयमा कार्यरत डिआइजी कुबेर कडायतलाई लुम्बिनी प्रदेश प्रहरी कार्यालय सरूवा गरिएको छ। त्यस्तै प्रहरी प्रधान कार्यायलयको विशेष ब्युरोमा कार्यरत डिआइजी मनोज केसीलाई राष्ट्रिय प्रहरी प्रशिक्षण प्रतिष्ठान महाराजगन्ज सरूवा गरिएको छ। राष्ट्रिय प्रहरी प्रशिक्षण प्रतिष्ठानमा कार्यरत डिआइजी राजन अधिकारीलाई कोशी प्रदेश प्रहरी कार्यालय सरूवा गरिएको छ।   "
    },
    {
        "title": "रविले न्यायाधीशलाई भने– राज्यले मलाई खेदेको छ, छाडिदिए गर्व हुनेछ",
        "link": "https://www.setopati.com/social/345886",
        "content": "राष्ट्रिय स्वतन्त्र पार्टी (रास्वपा) का सभापति रवि लामिछानेले आफूलाई हिरासतमुक्त गरिदिन न्यायाधीशसँग आग्रह गरेका छन्। जिल्ला अदालत कास्कीका न्यायाधीश चन्द्रकान्त पौडेलको इजलासमा बिहीबार कुरा राख्दै लामिछानेले आफूलाई हिरासतमुक्त गर्दा न्यायाधीशलाई पनि गर्व हुने बताए। ‘आज मलाई छोडिदिनुभयो भने भोलि तपाईंलाई पनि राज्यले खेदेको मान्छेलाई मैले छोडिदिएँ भनेर गर्व गर्नु हुनेछ,’ लामिछानेले इजलासमा भने, ‘जनताको लागि मुद्दा लड्ने मान्छे मुक्त भयो भन्ने सन्देश जानेछ।’ आफू हिरासतमुक्त भएपछि न्यायाधीश र अदालतको शिर झुक्ने गरी कुनै कार्य नगर्ने पनि उनले प्रतिबद्धता जनाएको इजलासमा उपस्थित एक वकिलले बताए। इजलासमा लामिछानेका कुरा सुनेपछि न्यायाधीश पौडेलले अभियोग पत्र आउँदा कति संलग्नता छ भन्ने हिसाब आउने बताएका थिए। ‘श्रीमानले ठिकै छ तपाईंले जे-जे कुरा राख्नुभयो। अभियोग पत्र आउँदा संलग्नता कति छ भन्ने हिसाब आइहाल्छ भन्नुभयो,’ इजलासमा उपस्थित अधिवक्ता युवराज पराजुलीले भने। अधिवक्ता पराजुलीका अनुसार लामिछानेले इजलासमा सहकारी ठगीसम्बन्धी संसदीय छानबिन समितिका सभापति सूर्य थापाविरूद्ध खनिएका थिए। थापाले मिडियामा बोलेअनुसार नै अनुसन्धान भइरहेको उनले बताएका थिए। ‘संसदीय समितिका सभापतिले मिडियाबाजी गरेर जे-जे बोल्दै हिँड्नुभएको छ, त्यही स्किृप्ट अनुसार फिल्मको छायाङ्कन भइरहेको छ,’ उनले भनेका थिए, ‘अहिले मध्यान्तरसम्म आइपुग्दा त्यस्तै देखियो।’ संसदीय समितिले सहकारी ठगीसम्बन्धी प्रतिवेदनमा आफ्नो संलग्नता नभएको उल्लेख गरे पनि सभापति थापाले देशभर डुलाउने, संगठित अपराध र सम्पत्ति शुद्धिकरणमा मुछ्ने जस्ता अभिव्यक्ति दिएको र सोही अनुसार अनुसन्धान अघि बढेको उनले जिकिर गरेका थिए। ‘संसदीय समितिको प्रतिवेदनको पेज नम्बर ४९९ मा मेरो कुनै संलग्नता नरहेको विषय थियो। सभापतिले मिडियाबाजी गरेर यो-यो कारबाही हुन्छ। ९० दिन थुनामा राखिन्छ भन्नुभएको थियो। फिल्मी स्टाइलमा मलाई यस्तो भएको छ। म अलिकति त्रसित पनि छु,’ उनले इजलासमा भनेका थिए। सरकारले प्रतिशोधपूर्ण व्यवहार देखाए पनि आफूलाई अदालत र न्यायाधीशप्रति पूर्ण विश्वास भएको पनि उनले बताए। ‘न्यायरूपी भगवानबाट न्याय पाउनेछु भन्नेमा विश्वस्त छु,’ उनले भने, ‘न्यायालय र न्यायाधीश प्रति मेरो आशा र भरोसा छ।’ लामिछानेले आफ्नो स्वास्थ्य प्रतिवेदन पनि अदालतमा पेस गरेका थिए। बुधबार पर्साबाट पोखरा ल्याएर गरिएको स्वास्थ्य परीक्षणमा उनको रक्तचाप १७०/९० थियो। न्यायाधीश पौडेलले पनि उनको स्वास्थ्यका विषयमा चासो राखेका थिए। लामिछानेका तर्फबाट बहस गरेका वरिष्ठ अधिवक्ता सुशील पन्तले मानव अधिकार दिवसका अवसरमा पोखरामा नेपाल बार एसोसिएसनले आयोजना गरेको गोष्ठीमा रवि लामिछानेमाथि मानव अधिकार हनन् प्रसंग उठेको बताएका थिए। गोष्ठीमा पूर्वमहान्यायाधिवक्ता रमण श्रेष्ठले चितवनबाट लामिछानेलाई मध्यरातमा पोखरा ल्याउनु मानव अधिकारको उल्लंघन भएको बताएका थिए। ‘आज रवि लामिछानेलाई छाडियो भने यसले मानव अधिकारको सन्दर्भमा बदनियत छैन भन्ने सन्देश जान्छ,’ उनले भनेका थिए। सहकारी पीडितका तर्फबाट बहस गरेका अधिवक्ता युवराज पराजुलीले अभियोग पत्र पेस गर्दा र मुद्दाको फैसला हुँदा छुट्टाछुट्टै बिगो कायम हुनुपर्ने बताए। ‘सहकारी ठगीमा को कति जिम्मेवार हो, कसको भागमा कति बिगो पर्छ भनेर आउनुपर्छ,’ उनले भने, ‘धेरै जना प्रतिवादी भएकाले एकमुष्ठ आयो भने कसले कति तिर्ने कसले कति सजाय भोग्ने भन्ने यकिन गर्न गाह्रो हुन्छ।’ जिल्ला अधिवक्ता कमला काफ्लेले धेरै जना प्रतिवादी, ठूलो रकम हिनामिना भएको मुद्दा भएकाले अनुसन्धान गर्न समय लागेको बताएकी थिइन्। प्रहरीबाट अनुसन्धानको राय प्रतिवेदन अहिलेसम्म प्राप्त नभएको र प्रतिवेदन प्राप्त गरेर अभियोग पत्र पेश गर्ने तयारीका लागि समय चाहिएको बताएकी थिइन्। ‘हामीले प्रहरीबाट राय प्रतिवेदन पाएका छैनौं। पहिला दायर गरेको अभियोग पत्रमा थप अभियोग लगाउनुपर्ने अवस्था छ। पुरक अभियोग पनि लेख्नुपर्नेछ,’ उनले भनिन्, ‘धेरै जना प्रतिवादी र ठूलो रकम हिनामिना भएकाले समय लागेको हो। हामीले दिनरात, शनिबार पनि नभनीकन यही काममा खटिएका छौं।’ प्रहरीले पेस गर्ने राय प्रतिवेदन अध्ययन गरेर तथ्य विश्लेषण, अभियोगमा संलग्न प्रतिवादीलाई कुन-कुन अभियोग लगाउने, मुद्दा चल्ने नचल्ने निर्णय गर्ने, प्रतिवादीलाई थप अभियोग र पुरक अभियोग पेस गर्ने कार्य बाँकी रहेको उनले बताइन्। पोखराको सुर्यदर्शन सहकारी ठगीमा यसअघि १९ जनाविरुद्ध सहकारी ठगीको मात्र अभियोग अदालतमा पेश गरिएको थियो। उनीहरूलाई पनि तथ्य र प्रमाणका आधारमा संगठित अपराध र सम्पत्ति शुद्धिकरणको थप अभियोग लगाउने र रवि लामिछानेसहित पुरक जाहेरीमा उल्लेख भएका व्यक्तिका हकमा पुरक अभियोग पेस हुने जिल्ला न्यायाधिवक्ता काफ्लेले बताइन्। इजलासमा सरकारी वकिलको कार्यालयबाट जिल्ला न्यायाधिवक्ता काफ्ले, सहायक जिल्ला न्यायाधिवक्ता शान्तिदेवी शर्मा र विपिनराज तिवारी, लामिछानेका तर्फबाट वरिष्ठ अधिवक्ताहरू सुशील पन्त, नारायण कँडेल, हरिप्रसाद सुवेदी लगायतले बहस गरेका थिए। सरकारी वकिलको कार्यालयले अनुसन्धान र अभियोग पत्र तयार गर्न थप ९ दिन समय माग गरेको थियो। अदालतले भने ५ दिन मात्र हिरासतमा राख्न समय दिएको छ। "
    },
    {
        "title": "प्रसाईंको बयान: कम्बोडियामा ओलीको लगानीबारे कागजात मैले बनाएको होइन, उतै बस्ने नेपालीले पठाएका हुन्",
        "link": "https://www.setopati.com/social/345850",
        "content": "मेडिकल व्यवसायी दुर्गा प्रसाईंले कम्बोडियामा प्रधानमन्त्री केपी शर्मा ओलीको लगानीका आरोपसम्बन्धी कागजात आफूले नबनाएको बयान दिएका छन्। कम्बोडियामा बस्ने एक नेपालीले आफूलाई फोन गरी ओलीले लगानी गरेको विषयमा बताएको र सोही आधारमा आफूले बोलेको प्रसाईंले सरकारी वकिल कार्यालय काठमाडौंले लिएको बयानमा भनेका हुन्। ‘एक जना कम्बोडियामा बस्ने नेपालीले मैले प्रयोग गर्दै आएको नेपाली नम्बरमा मलाई फोन सम्पर्क गरेका थिए। खड्गप्रसाद शर्मा ओलीको स्मार्ट एक्जिएटा कम्पनी लिमिटेड कम्बोडियामा लगानी छ भनि जानकारी गराएका थिए। त्यसो भए तपाईसँग के प्रमाण छ भनि उनलाई सोधपुछ गर्दा खड्गप्रसाद शर्मा ओली बिजनेश फोरमका लागि १४ मे, २०१९ मंगलबार कम्बोडियामा जाँदा भाग लिएको अवस्थाको भिडिओ र सो कम्पनीको सेयर खरिद गरेको पैसा खुलेको कागजहरू छ भनेका थिए,’ प्रसाईंले बयानमा भनेका छन्, ‘त्यसो भए सो कागजातहरू मैले प्रयोग गर्ने नेपाली नम्बरको ह्वाट्सएपमा पठाइदेऊ भनेकोमा उनले पठाइदिए। यो प्रमाणहरू मैले बनाएको कागजात, भिडिओ तथा फोटोहरू होइन।’ प्रसाईंलाई सरकारी वकिल कार्यालय काठमाडौंले बुधबार साढे ७ वर्षसम्मको कैद सजाय माग गर्दै काठमाडौं जिल्ला अदालतमा मुद्दा दायर गरेको छ। विद्युतीय कारोबार ऐन, २०६३ को दफा ४७ अनुसार सजाय र दोहोर्‍याएर पुन: सोही अपराध गरेको भन्दै डेढी सजायको माग गरेको थियो। त्यसो हुँदा अधिकतम सजाय भएमा उनलाई साढे ७ सम्म हुन सक्नेछ। प्रसाईंविरूद्ध नेपाल प्रहरीको साइबर ब्युरोले विद्युतीय कारोबार ऐन अन्तर्गत अनुसन्धान गरेको थियो। केन्द्रीय अनुसन्धान ब्युरोले उनीमाथि संगठित अपराध र आपराधिक लाभ लिन नहुने कसुरमा पनि अनुसन्धान गरिरहेको छ। उनले व्यावसायीलाई धक्याउनका लागि भारतमा नेपाली परिचालन गरेर रकम माग गर्न लगाएको आरोप थियो। त्यसमा एक जना नेपाली पक्राउ परेसँगै घटनामा प्रसाईंको संलग्नता खुलेको थियो। प्रसाईं गत मंसिर ४ गते भक्तपुरस्थित निवासबाट पक्राउ परेका थिए। यस्तो छ प्रसाईंले सरकारी वकिल कार्यालय काठमाडौंमा दिएको बयान; नेपालमा भइरहेको राजनीतिक अस्थिरता, देशमा मौलाउँदो भ्रष्टाचार, चरम आर्थिक संकट, युवाहरू विदेश पलायन, सामान्य नागरिकले महँगीको मारमा झेल्नु परेको पीडा पीरमर्कालाई बुझी नेपालीहरूको अभिभावकको रूपमा मैले विगत तीन वर्षदेखि राष्ट्र, राष्ट्रियता, धर्म, संस्कृति र नागरिक बचाऊ महाअभियानको रूपमा नेतृत्वदायी भूमिकामा कार्य गर्दै आइरहेको छु।  सो कार्यहरू गर्नमा अवरोध सिर्जना गर्ने नेपालका वर्तमान संघीय सरकार तथा सरकारको नेतृत्व गर्ने प्रमुख राजनीति दलका नेताहरूलाई चुनौती दिँदै सामाजिक तथा राजनीतिक अभियानहरू चलाइरहेको छु।  हाल नेपालका सम्माननीय प्रधानमन्त्री खड्गप्रसाद शर्मा ओली ज्यूको बारेमा बारम्बार नेपाली मिडियाहरू लगायत विदेशी मिडियाहरूले समेत 'कम्बोडियाको टेलिकममा प्रधानमन्त्री खड्गप्रसाद ओलीले २१ करोड अमेरिकी लगानी गरेको त्यसको नेपाली अन्दाजी रू. साढे ३२ अर्ब लगानी गरेको भनेको कारण सो मिडियाहरूको समाचारहरूको बारेमा केलाउनुका साथै सो बिषयमा बुझ्दै गर्दा एक जना कम्बोडियामा बस्ने नेपालीले मैले प्रयोग गर्दै आएको नेपाली नम्बरमा मलाई फोन सम्पर्क गरेका थिए। खड्गप्रसाद शर्मा ओलीको स्मार्ट एक्जिएटा कम्पनी लिमिटेड कम्बोडियामा लगानी छ भनि जानकारी गराएका थिए। त्यसो भए तपाईसँग के प्रमाण छ भनि उनलाई सोधपुछ गर्दा खड्गप्रसाद शर्मा ओली विजनेस फोरमका लागि १४ मे, २०१९ मंगलबार कम्बोडियामा जाँदा भाग लिएको अवस्थाको भिडिओ र सो कम्पनीको सेयर खरिद गरेको पैसा खुलेको कागजहरू छ भनेका थिए। त्यसो भए सो कागजातहरू मैले प्रयोग गर्ने नेपाली नम्बरको ह्वाट्सएपमा पठाइदेउ भनेकोमा उनले पठाइदिए। यो प्रमाणहरू मैले बनाएको कागजात, भिडिओ तथा फोटोहरू होइन।  गरिब, विकासोन्मुख हाम्रो देशका प्रधानमन्त्रीसँग कम्बोडियामा लगानी गर्ने यत्रो पैसा कहाँबाट आउँछ, न त हाम्रो देशका प्रधानमन्त्री ठूलो व्यापारी, न त ठूलो व्यवसायी, न त ठूलो उद्योगी यत्रो रकम किन, कसरी लगानी गरे भन्ने विषयमा जनतासामु प्रष्ट पारौं भन्ने उद्देश्यले मैले विभिन्न मिडियाका साथीहरूलाई बोलाई प्रेस मिट गरेँ।  त्यस क्षणमा मैले ‘यहाँका नेताहरूको पैसा कम्बोडिया, मंगोलिया, तुर्किमेनिस्तान, साउथ अफ्रिका, केन्या, दुवई, सिंगापुरमा छ। मसँग प्रमाण छ लिखित सिग्नेचर भएका पेपरहरू छन्, मसँग बुझ्नु भो मलाई यिनीहरूले मारे भने अर्कै कुरो हो नभए दुर्गा प्रसाई बिग्दैन, संसारमा दुर्गा प्रसाईं मर्छ, बिग्दैन। संसारमा दुर्गा प्रसाई झुक्छ, तर बिग्दैन किनभने मैले नेपालीहरू रोएको, नेपाली चेलिबेटीहरू रोएको देखेको छु’ भन्ने लगायतको शब्दहरूमा बोल्दै सम्माननीय प्रधानमन्त्री खड्गप्रसाद ओलीले कम्बोडियामा लगानी गर्नु भएको रकम सहितको कागजातहरू देखाएको थिए। सोसँग सम्बन्धित विषयमा संवाद गर्दै गर्दाको भिडिओलाई मैले प्रयोग गर्दै आइरहेको सामाजिक सञ्जाल फेसबुकबाट ‘ल हेर्नुहोस् केपी ओलीको कम्बोडियामा लगानी, हालका देशका प्रधानमन्त्रीको असली चरित्र... ....’ भन्ने लगायतको स्टाट्सहरूको साथमा भिडिओ समेत अपलोड/पोष्ट गरेको हुँ। "
    },
    {
        "title": "टिपरको ठक्करबाट एकको मृत्यु",
        "link": "https://www.setopati.com/social/345833",
        "content": "नुवाकोटको किस्पाङ गाउँपालिका–१ स्थित भाल्चेबेँसीमा बुधबार टिपरले ठक्कर दिँदा एक जनाको मृत्यु भएको छ। टिपरको ठक्करबाट किस्पाङ–४ साल्मे निवासी टासी घलेको निधन भएको जिल्ला प्रहरी कार्यालयका प्रहरी नायब उपरीक्षक तिलक भारतीले जानकारी दिए। उनका अनुसार सडक स्तरोन्नतिका लागि निर्माण सामग्री बोकेको टिपरको ठक्करले ४८ वर्षीय घलेको घटनास्थलमै निधन भएको हो। ठक्कर दिने बागमती प्रदेश ३–०१–००३ क ७१८७ नम्बरको टिपरमा स्थानीयले क्षति पुर्‍याएका छन्। घटनापछि चालक फरार भएकाले खोजी भइरहेको प्रहरीले जनाएको छ। घटनाका विषयमा स्थानीयले दोषी चालकलाई पक्राउ गर्न र पीडित परिवारलाई उचित क्षतिपूर्ति उपलब्ध गराउन दबाब दिँदै शव उठाउन अवरोध पुर्‍याएका थिए। पीडितको माग अनुसार दोषीलाई कारबाही र क्षतिपूर्तिका लागि कानुनअनुसार अघि बढ्ने सहमतिपछि साँझ ८ बजे शव परीक्षणका लागि त्रिशूली अस्पताल पठाइएको छ।\n  "
    },
    {
        "title": "ट्रयाक्टर दुर्घटनामा परेर चालकको मृत्यु ",
        "link": "https://www.setopati.com/social/345832",
        "content": "रोल्पामा ट्रयाक्टर दुर्घटना हुँदा एक जनाको मृत्यु भएको छ। जिल्लाको सुनछहरी गाउँपालिका-३ मौलावाङका ३३ वर्षीय बर्मान बुढा मगरको मृत्यु भएको हो।  स्थानीय डाङ्जास्थित कच्ची सडक खण्डको भित्रीगामबाट बाहिरीगामतर्फ जाँदै गरेको रा १ त ४१९८ नम्बरको ट्रयाक्टर दुर्घटना हुँदा चालक बर्मान बुढा मगरको मृत्यु भएको जिल्ला प्रहरी कार्यालय रोल्पाको सञ्चार शाखाले जानकारी दिएको छ। दुर्घटनाबारे मंगलबार राति साढे दस बजेतिर प्रहरी चौकी गाममा स्थानीयले खबर गरेका थिए। बर्मान दुई सय मिटर मुनि भिरमा मृत अवस्थामा फेला परेका थिए। ट्रयाक्टर भने तीन सय मिटर मुनि खोलामा खसेको अवस्थामा फेला परेको प्रहरीले जानकारी दिएको छ। "
    },
    {
        "title": "मानव अधिकार आयोगमा सहकारी बचतकर्ताहरूले बुझाए ध्यानाकर्षण पत्र",
        "link": "https://www.setopati.com/social/345818",
        "content": "सहकारी बचतकर्ताहरूले बचत रकम फिर्ता गर्न माग गर्दै राष्ट्रिय मानव अधिकार आयोगलाई ध्यानाकर्षण पत्र बुझाएका छन्। राष्ट्रिय मानव अधिकार आयोगका अध्यक्ष तपबहादुर मगरसमक्ष बुझाएको ध्यानाकर्षण पत्रमा सरकारद्वारा बचतकर्ताको रकम फिर्ता गर्न ठोस कदम नचालेको उल्लेख छ। सहकारी बचतकर्ता संरक्षण राष्ट्रिय अभियानका पदाधिकारीहरूको ज्ञापनपत्र बुझ्दै आयोगका अध्यक्ष मगरले सहकारीको रकम अपचलन र बचत फिर्ता हुन नसकेको सम्बन्धमा आयोगमा दर्ता भएका उजुरीहरूमा आयोगबाट अनुसन्धान भइरहेको र सम्बन्धित पक्षहरूसँग छलफल गरी निष्कर्षमा पुग्ने बताए। ‘विगतमा सरकारले सहकारीका बचतकर्ताको बचत फिर्ता र अपचलनकर्ताहरूलाई कारबाही गर्ने भनी पीडित पक्षसँग सम्झौता गर्नाका साथै समस्या समाधान गर्ने सार्वजनिक रुपमा प्रतिबद्धता जनाए पनि बचत फिर्ता हुन नसक्दा पीडितहरू पटकपटक आन्दोलित हुनुपर्ने अवस्थाको सिर्जना हुनु चिन्ताको विषय हो’, अध्यक्ष मगरले भने, ‘यसबाट व्यक्तिको आर्थिक, सामाजिक तथा सांस्कृतिक अधिकारको हनन हुनाका साथै न्यायप्राप्तिको अधिकारबाट वञ्चित भएको देखिन्छ।’ आयोगले राज्य र पीडितहरूबीच यस अगाडि भएका सम्झौता र सरकारले सार्वजनिक रुपमा गरेका प्रतिबद्धताहरूको प्रभावकारी कार्यान्वयन गर्न सरकारलाई निर्देशनसमेत दिएको छ। "
    },
    {
        "title": "कमलादीमा भासिएको सडक मर्मत, सञ्चालनको तयारी (तस्बिरहरू)",
        "link": "https://www.setopati.com/social/345808",
        "content": "कमलादीमा भासिएको सडक बनाएर सवारी आवागमनको लागि तयार भएको छ। बिहीबार बिहानदेखि सडक सञ्चालन गर्ने तयारी छ। काठमाडौं महानगरपालिका नगर कार्यपालिकाको कार्यालय नजिकै भासिएको सडक असोज १८ मा निर्माण सम्झौता गरी मंसिर १७ मा निर्माण सम्पन्न गर्ने उद्देश्यसहित काम सुरू गरिएको थियो। आज निर्माण कार्य सकाएर सडक सञ्चालन गर्न मिल्ने अवस्थामा राखिएको छ। तस्बिरहरू:             सबै तस्बिर: नेपाल फोटो लाइब्रेरी "
    },
    {
        "title": "राजीनामा दिएका सशस्त्रका इन्स्पेक्टरविरूद्ध भ्रष्टाचारको मुद्दा",
        "link": "https://www.setopati.com/social/345794",
        "content": "सशस्त्र प्रहरी बल नेपाल नं. २९ गण हे.क्वा ज्वालामाई दाङबाट राजीनामा दिएका इन्स्पेक्टर टविलाल कुँवरविरूद्ध भ्रष्टाचारको मुद्दा दायर भएको छ। अख्तियार दुरूपयोग अनुसन्धान आयोगले बुधबार विशेष अदालतमा उनीविरूद्ध झुट्टा शैक्षिक प्रमाणपत्र देखाएर बढुवा लिएको भन्दै भ्रष्टाचारको मुद्दा दायर गरेको हो। कुँवरले माध्यमिक शिक्षा परिषद उत्तर प्रदेश (बोर्ड अफ हाइस्कुल एण्ड इन्टरमिडियट एजुकेशन, युपी) अन्तर्गत हाइ स्कुल तहको परीक्षा उत्तीर्ण गरेको भनेर झुट्टा प्रमाणपत्र पेश गरेको आरोप छ। राष्ट्रसेवकको पदमा प्रवेश गरेर बढुवा पाएको भन्दै उनले लाभ लिएको आरोपमा मुद्दा दायर गरेको हो। कुँवरमाथि अख्तियारले छानबिन गरेपछि राजीनामा दिएका थिए।\n  "
    },
    {
        "title": "पत्रकार महासंघ गोरखाको निर्वाचन प्रक्रिया स्थगित",
        "link": "https://www.setopati.com/social/345791",
        "content": "नेपाल पत्रकार महासंघ गोरखा शाखाको निर्वाचन प्रक्रिया स्थगित भएको छ। निर्वाचन कार्यतालिकाअनुसार जिल्ला शाखाहरूमा बुधबार उम्मेदवारको मनोनयन दर्ताको कार्यक्रम छ।  तर मतदातासम्बन्धी विषयलाई लिएर पत्रकार महासंघ गोरखाले निर्वाचन प्रक्रिया नै स्थगित गरेको हो। अध्यक्ष नरहरि सापकोटा र सचिव विकास मरहट्टाले बुधबार जारी गरेको विज्ञप्तिमा जिल्लामा आवेदन नै नदिएका व्यक्तिको नाम मतदाता नामावलीमा आएपछि निर्वाचन प्रक्रिया स्थगित गर्नुपरेको उल्लेख छ। जिल्लामा प्राप्त मतदाता नामावली जिल्ला शाखाले गरेको सिफारिसविपरीत रहेको र संशोधनका लागि केन्द्रसँग औपचारिक रूपमा पटक-पटक आग्रह गर्दा पनि बेवास्ता गरेकोले निर्वाचन प्रक्रिया नै स्थगित गर्नुपरेको गोरखा शाखाको भनाइ छ।  सदस्यता शुद्धीकरणका विषयमा जिल्ला शाखाले गरेको निर्णय कार्यान्वयन गर्न पनि गोरखा शाखाको माग छ। यो माग पूरा नहुन्जेलका लागि निर्वाचन प्रक्रिया स्थगित गरिएको विज्ञप्तिमा उल्लेख छ। मतदाता नामावलीमा एकै व्यक्तिको नाम फरक-फरक गरी दुई ठाउँमा समावेश गरिएको पनि पाइएको जिल्ला शाखाले जनाएको छ। यस्तो छ विज्ञप्ति:   "
    },
    {
        "title": "आजदेखि पुस ५ गतेसम्म काठमाडौंका विभिन्न स्थानमा दैनिक ४ घन्टा विद्युत अवरूद्ध हुने",
        "link": "https://www.setopati.com/social/345760",
        "content": "काठमाडौंका विभिन्न स्थानमा बुधबारदेखि पुस ५ गतेसम्म दैनिक चार घन्टा  विद्युत अवरूद्ध हुने भएको छ। बुधबार विद्युत प्राधिकरणले सूचना निकालेर फरक फरक दिनमा छुट्टाछुट्टै फिडरहरू  बिहान ११ बजेदेखि दिउँसो ३ बजेसम्म सटडाउन गरिने भएकाले ती फिडरअन्तर्गतका क्षेत्रहरुमा विद्युत अवरूद्ध हुने जनाइएको छ। प्राधिकरणका अनुसार आज (बुधबार) कीर्तिपुरको रोपवे फिडर सट डाउन गरिनेछ। त्यसले बल्खु करिडोर क्षेत्रमा विद्युत अवरूद्ध हुनेछ। बिहीबार मच्छेगाउँ फिडर अन्तर्गतका भत्केकपाटीदेखि राराहिल चोक क्षेत्रमा विद्युत अवरूद्ध हुनेछ। शुक्रबार रोपवे फिडरको कीर्तिपुर रिङरोड क्षेत्र र शनिबार बाफल फिडर अन्तर्गतका स्वयम्भू क्षेत्रमा विद्युत अवरूद्ध हुनेछ। पुस १ गते म  कीर्तिपुरकै रोपवे फिडर अन्तर्गतका कीर्तिपुर रिङरोड क्षेत्र र खसीबजार क्षेत्र, पुस २ गते मच्छेगाउँ फिडर अन्तर्गत राराहिल चोकदेखि ढाल्पा चोक, पुस ३ गते रोपवे फिडरकै मेत्रीनगर इशानेश्वर मन्दीर क्षेत्र, पुस ४ गते बाफल फिडर अन्तर्गत स्वयम्भू क्षेत्र र पुस ५ गते शंखमुलको दोभान पुल क्षेत्रमा विद्युत अवरूद्ध हुने प्राधिकरणले जनाएको छ। ती क्षेत्रमा विद्युती तार भूमिगत गर्ने कार्यका लागि फिडर सटडाउनमा गर्न लागिएको हो। मौसम प्रतिकूल रहे सटडाउन नहुने पनि प्राधिकरणले जनाएको छ।     "
    },
    {
        "title": "तीन जना सवार मोटरसाइकल दुर्घटना हुँदा घाइते भएका किशोरको मृत्यु",
        "link": "https://www.setopati.com/social/345758",
        "content": "दाङको तुलसीपुरमा तीन जना सवार मोटरसाइकल दुर्घटना हुँदा घाइते भएका १८ वर्षीय सन्दीप वलीको मृत्यु भएको छ। तुलसीपुर उपमहानगरपालिका-४ मा लु.प्र -०२-००१ प १७१७ नम्बरको मोटरसाइकल दुर्घटनामा घाइते भएका वलीको बुधबार बिहान पौने ६ बजे मृत्यु भएको हो। इलाका प्रहरी कार्यलय तुलसीपुरका प्रहरी निरीक्षक प्रकाश थापाका अनुसार नेपालगन्ज नर्सिङ होममा उपचारका क्रममा उनको मृत्य भएको हो। आइतबार भएको दुर्घटना १६ वर्षीय दिपेन्द्र वलीको मृत्यु भएको थियो। चालक १७ वर्षीय गणेश खड्का घाइते छन्। उनको तुलसीपुर सिटी अस्पतालमा उपचार भइरहेको छ। "
    },
    {
        "title": "नारायणगढ–बुटवल सडकः म्याद थपिएको चार महिनापछि विस्तारको काम सुरू",
        "link": "https://www.setopati.com/social/345745",
        "content": "राष्ट्रिय गौरवको आयोजनाका रूपमा रहेको नारायणगढ–बुटवल सडक विस्तारको काम म्याद थप भएको चार महिनापछि सुरू गरिएको छ। वि.सं २०७९ साउन २२ मा निर्माण सम्पन्न हुनुपर्ने यस योजनाको दोस्रोपटक थपिएको म्याद गत साउनमा सकिएको थियो।  आगामी साउन ८ गतेभित्र निर्माण सम्पन्न गर्नेगरी सरकारले म्याद थप गरेको आयोजनाले काम नै नगरी करिब साढे चार महिना बितायो। मनसुन, चाडपर्व लगायतका कारण देखाउँदै विस्तारको काम रोकेको निर्माण व्यवसायीले नोभेम्बर अन्तिम साताबाट विस्तारको काम सुरू गरेको हो। नारायणगढ–बुटवल सडक योजना पूर्वीखण्डका सूचना अधिकारी इञ्जिनियर शिव खनालका अनुसार अहिले सडक विस्तारमा ३२३ श्रमिक परिचालन गरिएको छ।  'पछिल्लो १३ दिनदेखि सडक विस्तारको काम सुरू भएको हामीलाई जानकारी आएको छ,' उनले भने, 'अहिले सबबेस, बेस, अप्रोज रोड (नयाँ बनेको पुललाई सडकसँग जोड्न माटो भर्ने काम), कल्भर्ट निर्माण, ढुङ्गाको पर्खाल निर्माण गर्ने काम भइरहेको छ।' यस खण्डमा बनेका १६ पुलमा अप्रोज रोड बनाउनुपर्नेमा अहिले नौ वटामा काम भइरहेको र बाँकी सातमा पनि चाँडै काम सुरू हुने उनले बताए।  त्यसैगरी २३२ कल्भर्टमध्ये १८१ वटा निर्माण सम्पन्न तथा १४ वटाको काम हुँदै गरेको भन्दै नौ स्थानमा सडक किनारमा ढुंगाको पर्खाल लगाउने काम भइरहेको इञ्जिनियर खनालको भनाइ छ। गैँडाकोट, देवचुली र मध्यविन्दु नगरपालिकाका विभिन्न भागमा रहेको पुरानो कालोपत्र भत्काएर सबबेस, बेसको काम भइरहेको सूचना अधिकारी खनालले बताए। सडक विस्तारमा अहिले ११ वटा स्काभेटर, दुई क्रेन, छ रोलर, आठ ग्रेडरको प्रयोग भइरहेको खनालले जानकारी दिए।  'अहिले सडक विस्तारको कामलाई तीव्रता दिने गरी काम भइरहेको छ,' उनले भने, 'निर्माण कम्पनीले आवश्यक जनशक्ति र उपकरण थप गर्दै सडक विस्तारको कामलाई चाँडो गर्ने प्रतिबद्धता जनाएर काम गरेको छ।' यस खण्ड (गैंडाकोट–दाउन्ने) मा पर्ने ६५ किलोमिटर सडकमध्ये ३५ किलोमिटर सडक कालोपत्र भइसकेको इञ्जिनियर खनालले बताए।  हालसम्म पूर्वीखण्डको भौतिक प्रगति ५३ दशमलव १५ प्रतिशत रहेको भन्दै डिसेम्बरमा थप तीन दशमलव १८ प्रतिशत काम सक्ने गरी निर्माण कम्पनीले काम गरिरहेको इञ्जिनियर खनालको भनाइ छ। मध्यविन्दु नगरपालिकामा पर्ने चोरमारा जङ्गलको उकालोमा सडक विस्तारको काम भइरहँदा जमिनमुनिबाट पानी रसाएर यातायात सञ्चालनमा समस्या आएपछि अहिले ‘सब सर्फेस ड्रेन’ निर्माणको काम भइरहेको उनले बताए।  सडकको बीचमा खाल्डो खनेर जमिनमुनिबाट निस्किएको पानीलाई निकास दिनका लागि सब सर्फेस ड्रेन बनाइएको र अब यस खण्डमा सहज रूपमा यातायात सञ्चालन गर्न तथा सडक विस्तार गर्न सकिने उनको भनाइ छ। नारायणगढदेखि बुटवलसम्मको ११४ किलोमिटर सडक विसं २०७९ साउन २२ भित्र काम सक्नेगरी विसं २०७५ माघमा सरकार र चिनियाँ निर्माण कम्पनी चाइना स्टेट कन्स्ट्रक्सन इञ्जिनियरिङ कर्पोरेसन लिमिटेडबीच सम्झौता भएको थियो।  नारायणघाट–दाउन्ने (६५ किलोमिट) र दाउन्ने–बुटवल (४९ किलोमिटर) गरी दुई खण्डमा ठेक्का लगाइएको योजनाको तत्कालीन प्रधानमन्त्री केशी शर्मा ओलीले २०७५ चैत ८ मा बुटवलमा शिलान्यास गरेका थिए। निर्धारित समयमा एक चौथाइ पनि काम नसकेपछि पहिलो पटक २०८० साउन ८ र दोस्रोपटक २०८१ साउन ८ सम्मका लागि म्याद थप गरिएको थियो।  "
    },
    {
        "title": "बारपाकको जंगलमा बलात्कार प्रयासपछि गाडिएकी थिइन् युवती",
        "link": "https://www.setopati.com/social/345737",
        "content": "गोरखाको बारपाक गाउँकी १८ वर्षीया सुचिना घलेको हत्या अभियोगमा प्रहरीले एक जना अभियुक्तलाई पक्राउ गरी सार्वजनिक गरेको छ। बारपाक सुलिकोट गाउँपालिका वडा नम्बर १ बारपाककी घलेको हत्या अभियोगमा प्रहरीले बारपाक सुलिकोट १ नै घर भएका ४२ वर्षीय मन शमजेर गुरूङलाई नियन्त्रणमा लिई मंगलबार पत्रकार सम्मेलन गरी सार्वजनिक गरेको हो। घटनाको १० दिनपछि प्रहरीले अभियुक्त सार्वजनिक गरेको हो। मंसिर १५ गते घाँस काट्न जंगलमा गएकी उनी बेलुकीसम्म घर नफर्केपछि परिवार र छिमेकीले खोजी गरेका थिए। बारपाक प्रहरी चौकी, इलाका प्रहरी कार्यालय जौबारी र बारपाकीहरूले तीन दिन खोजी गरेपछि गाडेको अवस्थामा उनको शव मंसिर १८ गते जंगलमा फेला परेको थियो। जिल्ला प्रहरी कार्यालय गोरखाका प्रहरी उपरीक्षक बासुदेव पाठकले पत्रकार सम्मेलनमा बताएअनुसार घटनाको प्रारम्भिक अनुसन्धानबाट घाँस काट्न सुचिना अघिअघि र उनको पिछा गर्दै अभियुक्त गुरूङ जंगल गएको खुलेको छ। ‘प्रारम्भिक अनुसन्धानमा खुलेअनुसार घाँस काट्न सुचिना घले अघिअघि गएको र उनको पछिपछि अभियुक्त गुरूङ गएको र जंगलमा एकै ठाउँमा पुगेको देखिन्छ,’ एसपी पाठकले भने, ‘त्यस बेला अभियुक्तको मनमा पाप पलाउँछ, उनले एकपटक प्रयास गर्छन्, जबरजस्ती गर्छन्, अनुरोध गर्छन्। नमानेपछि जबरजती गर्न खोज्छन्। तर सुचिनाले कडा प्रतिवाद गर्छिन्, हतियार प्रहार गर्छिन्, अभियुक्तको हातमा चोट पनि देखिन्छ। त्यहाँ केहीबेर हानाहानको अवस्था रहन्छ।’ जबरजस्ती गर्न खोजेपछि घलेले कडा प्रतिवाद गरेको, पटक-पटक चिच्याएको पनि प्रारम्भिक बयानका क्रममा अभियुक्त गुरूङले बताएको प्रहरी उपरीक्षक पाठकले सेतोपाटीलाई जानकारी दिए। ‘घले चिच्याउँछिन्। धेरै पटक चिच्याएपछि कसैले सुन्छन् र आफू फस्छु भनेर अभियुक्तले घलेलाई लडाएर वरपर रहेका घाँस र गोबर मिसिएको माटो मुखमा कोचिदिन्छन्, शिथिल भएपछि अभियुक्तले शव व्यवस्थापन गरेको देखिन्छ,’ उनले भने। जंगलमा घाँसका स-साना मुठा फेला परेको ठाउँनजिकै घलेको शव माटोमुनि गाडेको अवस्थामा फेला परेको थियो। शवलाई निकालेर पोस्टमर्टम गरिएको थियो। गोरखा प्रहरीले पोस्टमर्टम रिपोर्ट पनि आइसकेको जनाएको छ। ‘अभियुक्तले बलात्कार प्रयास गरेको तर बलात्कार गरेको देखिँदैन। बलात्कार भएको हालसम्म देखिँदैन। पोस्टमर्टम रिपोर्टले पनि यो कुरा प्रष्ट गरिदिएको छ,’ उनले भने। अभियुक्त गुरूङ बारपाककै एक निजी विद्यालयका शिक्षकसमेत रहेको खुलेको छ। यो घटनामा प्रहरी नायब उपरीक्षक इन्द्रप्रसाद सुवेदी नेतृत्वको टोलीले बारपाकमा रहेर अनुसन्धान गरेका थिए। घटनामा तालिम प्राप्त कुकुर पनि परिचालन गरिएको थियो। घटनास्थलमा फेला परेको टोपीलगायत प्रमाणका आधारमा प्रहरीले अनुसन्धान गरेको थियो। यस घटनामा अन्य व्यक्तिको संलग्नता छ कि छैन भन्नेबारे प्रहरीले थप अनुसन्धान गरिरहेको एसपी पाठकले जानकारी दिए। "
    },
    {
        "title": "भन्सार छलेको गाडी र स्रोत नखुलेको १४ लाख नगदसहित तीन जना पक्राउ",
        "link": "https://www.setopati.com/social/345719",
        "content": "काठमाडौंमा भन्सार छलेको गाडी र स्रोत नखुलेको १४ लाख नगदसहित प्रहरीले तीन जनालाई पक्राउ गरेको छ। कीर्तिपुर नगरपालिका-१० बाट सोमबार प्रहरीले भन्सार छलेको गाडी र १४ लाख ६० हजार नगदसहित तीन जनालाई पक्राउ गरेको जिल्ला प्रहरी परिसर काठमाडौंका एसपी नवराज अधिकारीले जानकारी दिए। पक्राउ पर्नेमा अर्घाखाँची घर भई ललितपुरको हात्तिवन बस्ने ४३ वर्षीय चिरञ्जीवी पौडेल, धनुसाका ३० वर्षीय बिक्की रन्जन जैसवाल र चिनियाँ नागरिक सुइ जुम्लिङ छन्। उनीहरूबाट भन्सार छलेर ल्याएको बा २४ च ३२९३ नम्बरको गाडी, पाँच वटा मोबाइल ७ वटा फोन र २३ वटा स्मार्ट वाच बरामद गरेको छ। \n  "
    },
    {
        "title": "मृत अवस्थामा भेटिए ६ दिनदेखि बेपत्ता पुरूष",
        "link": "https://www.setopati.com/social/345715",
        "content": "ताप्लेजुङमा ६ दिनदेखि बेपत्ता रहेका पुरूषको शव फेला परेको छ। सिरिजंघा गाँउपालिका–५ स्थित काबेली खोलामा बेपत्ता भएका ४५ वर्षीय राजेन्द्र बुढाथोकीको शव मंगलबार सशस्त्र प्रहरी बलको गोताखोरले फेला पारेको सशस्त्र प्रहरी बलका सहप्रवक्ता एवं डिएसपी शैलेन्द्र थापाले जानकारी दिए।  बुढाथोकीको शव गोताखोरले ७० फिट गहिराइबाट निकालिएको डिएसपी थापाले बताए। उनी मंसिर १९ गते खोलामा नुहाउने क्रममा बेपत्ता भएका थिए। उनी बेपत्ता भएको स्थानभन्दा ५० मिटर टाढा बालुवाले पुरिएको अवस्थामा फेला परेको थियो। घटनाबारे जानकारी पाएपछि सशस्त्र प्रहरी बल नेपाल नम्बर १ बराह बाहिनी मुख्यालयबाट गोताखोर तथा विपद् व्यवस्थापन तालिम प्राप्त टोली खटिएको थियो। "
    },
    {
        "title": "चोभारको कबाडी संकलन केन्द्रमा आगलागी",
        "link": "https://www.setopati.com/social/345687",
        "content": "काठमाडौंको कीर्तिपुरस्थित चोभारमा आगलागी भएको छ। मंगलबार बिहान कबाडी संकलन केन्द्रमा आगलागी भएको हो। कबाडी संकलन केन्द्र र बंगुरपालन गरिएको ठाउँमा आगलागी भएको तर अझैसम्म आगो नियन्त्रणमा आइनसकेको काठमाडौं महानगरपालिकाका सहायक निरीक्षक वसन्तकुमार श्रेष्ठले बताए। आगलागीको जानकारी हुनेबित्तिकै महानगरको टोली पुगेर आगो नियन्त्रणमा लिने प्रयास गरेको उनले बताए। आगलागी भएको स्थानमा जस्तापाताका टहरा धेरै भएका कारण आगो नियन्त्रणमा लिन नसकिएको उनको भनाइ छ। स्काभेटर मगाएर जस्तापाता  हटाउने र आगो नियन्त्रणमा लिने प्रयास गरिरहेको उनले जानकारी दिए। आगो निभाउन तीन वटा दमकल प्रयोग गरिएको छ। अहिले नेपाल प्रहरी, शसस्त्र प्रहरी, स्थानीय लगायत मिलेर आगो निभाउने प्रयास भइरहेको छ। (न्युज एजेन्सी नेपाल) "
    },
    {
        "title": "पोखरामा कारले ठक्कर दिँदा ढलेको बिजुलीको पोल (तस्बिरहरू)",
        "link": "https://www.setopati.com/social/345680",
        "content": "पोखरामा कारको ठक्करबाट बिजुलीको पोल ढलेको छ। पोखरा महानगरपालिका वडा नम्बर १२ माटेपानीमा गएराति निजी कारले ठक्कर दिँदा बिजुलीको पोल भाँचिएको हो। दुर्घटनामा मानवीय क्षति भएन। पोल बिच सडकमा खसेकाले सवारी साधन आवागमनमा अवरोध भएको छ। विद्युत प्राधिकरणले भाँचिएको पोलको मर्मत गरिरहेको छ। तस्बिर: राजेन्द्र प्रकाश ढकाल/ नेपाल फाेटाे लाइब्रेरी          "
    },
    {
        "title": "मोटरसाइकल ‘मोडिफाइ’ गरी ध्वनी प्रदुषण, ५२ वटा मोटरसाइकल ट्राफिक प्रहरीको नियन्त्रणमा",
        "link": "https://www.setopati.com/social/345673",
        "content": "काठमाडौं उपत्‍यकामा ध्वनी प्रदुषण गराउने ५२ वटा मोटरसाइकललाई ट्राफिक प्रहरीले नियन्त्रणमा लिएको छ। मोटरसाइकललाई मोडिफाइ गरी शहरी क्षेत्रमा होहल्ला मच्चाएर ध्वनी प्रदुषण गर्ने, साइलेन्सर पाइपबाट आगोको झिल्का निकाल्ने मोटसाइकलहरू नियन्त्रणमा लिएको काठमाडौं उपत्यका ट्राफिक प्रहरी कार्यालयले जनााएको छ। सोमबार मात्रै ट्राफिक प्रहरीले १२ वटा मोटरसाइकललाई नियन्त्रणमा लिएको हो। कार्यालयले मंसिर १९ गतेदेखि वन तथा वातावरण मन्त्रालयअन्तर्गत वातावरण विभागसँग समन्वय गरी जाँच गर्दै आएको हो। त्यसदिनयता ५२ वटा मोटरसाइकल नियन्त्रणमा लिएको एसपी संजयबहादुर राउतले जानकारी दिए। कतिपयले साइलेन्सरमा प्वाल पारेको, साइलेन्सर परिवर्तन गरेको, डिभी किलर झिकेर ठूलो आवाज निकाल्ने गरेको एसपी राउतले बताए। नियन्त्रणमा लिएका मोटरसाइकलाई वातावरण विभागले परीक्षण गराइ स्वरुप परिवर्तन गरेकालाई आवश्‍यक कारवाहीका लागी यातायात व्यवस्था कार्यालय सतुंगल पठाइने र अन्यलाई सवारी तथा यातायात व्यवस्था ऐन २०४९ बमोजिम ट्राफिक जरीवाना गरिने छ। ध्वनी प्रदुषण गराइ सवारी साधन चलाउँदा बिरामी, वृद्धवृद्धा, बालबालिका तथा संवेदनशील क्षेत्र (अस्पताल, स्कुल) मा प्रत्यक्ष असर पर्ने भएकाले जाँचलाई अभियानकै रुपमा अगाडि बढाइएको एसपी राउतले बताए।\n  "
    },
    {
        "title": "पिनास बिग्रिए के हुन्छ, कसरी जोगिने? (भिडिओ)",
        "link": "https://www.setopati.com/social/345632",
        "content": "हाम्रो नाकमा धेरै खालका साइनसहरू हुन्छन्। ती साइनसको संक्रमणलाई हामी साइनोसाइटिस भन्छौं। आम मानिसले त्यसलाई बुझ्ने पिनास भनेर हो। पिनास दुई किसिमका हुन्छन् — एक्युट साइनोसाइटिस (गम्भीर प्रकृतिको पिनास) र क्रोनिक साइनोसाइटिस (दीर्घकालीन प्रकृतिको पिनास)। एक्युट खालको पिनास छोटो समयमा निको हुन्छ भने क्रोनिक पिनास निको हुन लामो समय लाग्छ। तीन महिनासम्म निको भएन भने त्यो क्रोनिक साइनोसाइटिस हो। पिनास विभिन्न कारणले हुन्छ तर मुख्य कारण भनेको संक्रमणले गर्दा हो। सुरूमा भाइरल इन्फेक्सनबाट रूघा सुरू हुन्छ। त्यसपछि पिनास हुन्छ। पिनासका लक्षणहरू - नाक बन्द हुने - नाकबाट सिँगान बग्ने - टाउको दुख्ने - बाक्लो बाक्लो सिंगान आउने - गन्धहरू हराउँदै जाने - दाँत दुख्ने - खोकी लाग्ने - गन्हाउने सिंगान आउनु। धेरैलाई टाउको दुख्नासाथ पिनास भयो भन्ने लाग्छ। तर पिनासले टाउको मात्र नदुखाइकन अन्य समस्याहरू पनि निम्त्याउँछ। सुरूमा भाइरल इन्फेक्सनबाट सुरू हुँदा यसको उपचार भनेको लक्षणका आधारमा गर्ने हो। ज्वरो आएको छ भने सिटामोल खाने, नाक बन्द भएको छ भने त्यही अनुसारको औषधि राख्ने गर्नुपर्छ। तर जब भाइरल इन्फेक्सनबाट ब्याक्टेरियल इन्फेक्सनमा जान्छ, त्यसपछि भने एन्टिबायोटिक खानुपर्छ। चिकित्सकको सल्लाहबिना एन्टिबायोटिक खान हुँदैन। कहिलेकाहीँ एन्टिबायोटिकले समेत निको नहुने अवस्था आयो भने अपरेसनबाट उपचार गर्नुपर्ने हुन्छ। पिनास हुने उमेरबारे अलि फरक छ। जस्तो, बच्चामा सबै साइनसहरू राम्रोसँग विकास नभएकाले साइनोसाइटिस हुने सम्भावना अलि कमै हुन्छ। वयस्क र उमेर ढल्किँदै गएपछि भने सम्भावना बढ्छ। कस्तो बेला अपरेसन गर्ने? तीन महिनाभन्दा धेरै पिनासको लक्षण देखियो टाउको दुख्ने, भारी हुने, आँखाको गेडाहरू दुखिरहने, नाक बन्द हुने, नाकबाट बाक्लो सिँगान बग्ने भइरह्यो भने ख्याल गर्नुपर्छ। अर्थात् लामो समयसम्म औषधि-उपचार गर्दा पनि ठीक भएन भने अपरेसनको विधिबाट उपचार गर्नुपर्छ। अपरेसनका विधि विभिन्न खाले हुन सक्छन्। तर अपरेसन गर्नुपर्ने हुनसक्छ है भनेर बिरामीले जान्न जरूरी छ। पिनास आफैमा पनि औषधिले ठीक नहुन सक्छ। कसैको सुरूमै साइनस बन्द भएको हुन सक्छ। कहिलेकाहीँ पिनासमा मासु पलाएर नाक बन्द हुन सक्छ। यस्तो बेला औषधिले ठीक भएन भने अपरेसन गर्नुपर्ने हुन सक्छ। धेरैलाई पिनास हुनासाथ यो क्रोनिक हो निको हुँदैन भन्ने लाग्ने रहेछ। तर हामी एकदमै राम्रोसँग परीक्षण गरेर सबै खाले अनुसन्धान गरेपछि मात्रै यसबारे निष्कर्ष निकाल्छौं। इन्डोस्कोपी र परी आएमा सिटी-स्क्यान गरेर हेरेर मात्र अपरेसनको निर्णय गर्छौं। अहिले अपरेसनका लागि एकदमै धेरै प्रविधिको विकास भएको छ। हामीले अपरेसन गर्दा दुरबिन प्रविधिबाट, चिरफार नगरी गर्छौं। पहिलाजस्तो ठूलो र गाह्रो अपरेसन हुँदैन। वीर अस्पतालमा नियमित हुनेमा पिनासको अपरेसन पनि पर्छ। त्यसैले अपरेसन भन्दैमा डराइहाल्न पर्दैन। पिनास धेरै बिग्रिए के हुन्छ? कहिलेकाहीँ पिनास बढ्दै जान्छ। त्यो सरेर आँखामा जान सक्छ। पछिल्लो समय वीर अस्पतालमा एउटा जटिलता आएको थियो। पिनास बिग्रिएर आँखामा सरेको थियो। आँखा सुन्निएर बिरामी अस्पताल आउनुभएको थियो। पिनासले आँखामा पूरै समस्या देखिनेसम्म हुन सक्छ। त्यस्तै दिमागमा पिप जमेर मेनेन्जाइटिस समेत हुनसक्छ। पिनासबाट कसरी जोगिने? हामीले विज्ञानले बताए अनुसार पिनास उपचार गर्छौं। त्यसैले अरू यस्ता खालका उपचार गर या नगर भन्न मिल्दैन। पिनास भएको बेलामा बाफ लियो भने त्यसले केही सहज बनाउन सक्छ। तर नाक बन्द हुँदैमा बाफ लिएर हुँदैन। एलर्जी भएको बेलामा बाफ लिन हुँदैन। धैरै बिरामीले बाफ लिएको तर झन् गाह्रो भयो भनेका हुन्छन्। त्यसैले पिनासबाहेक अरू रूघामा बाफ लिन मिल्दैन। पिनासका बिरामीले दूधको परिकार बाहेक बार्न पर्ने अरू खाना छैन। दूधका परिकारले पिनास बनाउने पदार्थ उत्पादन गर्ने भएकाले नखान भनिएको हो। पिनास जहिले पनि भाइरल इन्फेक्सनबाट सुरू हुन्छ। कोभिडका समयमा मास्क प्रयोग गर्दा पिनास कम भएको थियो। धेरैजसो एक्युट साइनोसाइटिस भाइरल इन्फेक्सनबाट सुरू हुन्छ। रूघा लागेको मान्छेले मास्क लायो भने सर्ने सम्भावना कम हुन्छ। त्यसैले पिनासका बिरामीले मास्क लाउनु राम्रो हो। हेर्नुस् वीर अस्पतालमा कार्यरत सहप्राध्यापक एवं वरिष्ठ नाक, कान, घाँटी रोग विशेषज्ञ डा. अरूण केसीसँग सेतोपाटीका सन्जिब बगालेले गरेको भिडिओ कुराकानीः  "
    },
    {
        "title": "रूखले किचेर एक जनाको मृत्यु",
        "link": "https://www.setopati.com/social/345665",
        "content": "गोलिया काठ काट्ने क्रममा रूखले किचेर हलेसी तुवाचुङ नगरपालिका–१० अर्खौलेस्थित ढाडगाउँका १८ वर्षीय मिलन दमाईंको मृत्यु भएको छ।  रावाबेँसी गाउँपालिका–२ खार्पाका कमलबहादुर सार्कीको भडाँरेस्थित नीजि वनमा रहेको रूखबाट गोलिया काठ काट्ने क्रममा मौवाको सुकेको रूख ढलेर किच्दा सोमबार मिलनको घटनास्थलमै मृत्यु भएको हो।  रूख ढल्ने क्रममा गोलिया काठ संकलन गरिरहेका बेला नजिकै रहेको मौवाको सुकेको रूखले किच्दा मिलनको मृत्यु भएको रावाबेँसी–२ का वडाध्यक्ष डोलराज बस्नेतले जानकारी दिए।  ‘मृतक दमाई हप्ता दिनअघि यहाँ काम गर्न आएका हुन्। ज्यालादारी कामका लागि आएका निजको रूखले किचेर मृत्यु भएको जानकारी प्राप्त भएको छ,’ उनले भने, ‘मृत्युको खबर पाएपछि प्रहरीलाई जानकारी गरायौं। जिल्लाबाट प्रहरी टोली आएर मुचुल्का उठाएपछि शव परीक्षणका लागि जिल्ला पठाइएको छ।’ रूखले किचेर दमाईंको मृत्यु भएको खबर स्थानीयले दिएपछि सोही आधारमा घटनाको थप अनुसन्धान गर्न जिल्ला प्रहरी कार्यालयबाट प्रहरी निरीक्षक मोहन पोखरेलको नेतृत्वमा खटिएको टोलीले अनुसन्धान गरिरहेको जिल्ला प्रहरी कार्यालयका प्रमुख प्रहरी नायब उपरीक्षक प्रतीक विष्टले जानकारी दिए।  खार्पास्थित भडाँरेमा एक हप्ता दिनअघिदेखि गोलिया काठ निकासीका लागि निजी वनका रूख काट्ने काम भइरहेको स्थानीयले बताएका छन्। दश स्थानीय तह रहेको जिल्लाबाट स्थानीयको निजी वनका रूख काटेर ठेकेदारले तराईका विभिन्न जिल्लामा गोलिया काठ निकासी गरिरहेका छन्।  "
    },
    {
        "title": "बालिकामाथि जबरजस्ती करणी अभियोगमा पूर्वमेयर ध्रुवकुमार शिवाकोटी पक्राउ",
        "link": "https://www.setopati.com/social/345654",
        "content": "झापा, बिर्तामोड नगरपालिकाका पूर्वमेयर ध्रुवकुमार शिवाकोटी जबरजस्ती करणी अभियोगमा पक्राउ परेका छन्। घरेलु कामदार १७ वर्षीया बालिकामाथि जबरजस्ती गरेको अभियोगमा उनी पक्राउ परेको जिल्ला प्रहरी कार्यालय झापाले जानकारी दिएको छ। झापा प्रहरीका प्रवक्ता डिएसपी कृष्णकुमार चन्दका अनुसार पीडित बालिका कलेज पोसाकमै काँकडभिट्टा नाकाबाट भारतको पानीट्यांकीतिर जाँदै गर्दा उनलाई आफन्त नेपाल नामक संस्थाका प्रतिनिधिहरूले रोकेर सोधपुछ गरेका थिए। त्यस क्रममा घटनाबारे थाहा भएपछि प्रहरी समेतको सहयोगमा उनलाई उद्धार गरिएको थियो। उद्धारपछि बालिकाले आफूमाथि पूर्वमेयर शिवाकोटीले जबरजस्ती करणी गरेको बताएकी र सोही आधारमा शिवाकोटीलाई पक्राउ गरिएको प्रहरी भनाइ छ। बालिकाकी आमा भारतमा बस्ने गरेको र उनको बुबा नभएको बताउँदै प्रहरीले जनाए अनुसार बालिकालाई शिवाकोटीले पढाइदिने सर्तमा घरेलु कामदारका रूपमा राखेका थिए। तत्कालीन अनारमनी गाविसको अध्यक्ष भइसकेका एमाले नेता शिवाकोटी २०७४ मा बिर्तामोडको मेयरमा निर्वाचित भएका थिए। "
    },
    {
        "title": "गाउँपालिका सरेर आएपछि जम्मा दुइटा कोठामा राखियो स्कुलका विद्यार्थी",
        "link": "https://www.setopati.com/social/345638",
        "content": "सिमेन्टको भुइँमा रातो कार्पेट ओछ्याइएको छ। दुई वटा कक्षाका विद्यार्थीहरू पलेँटी कसेर बसेका छन्। एकातिर तीन कक्षाका दुई जना विद्यार्थी छन्, अर्कातिर फर्केर चार कक्षा चार जना बसेका छन्। शिक्षक पुष्पा केसी बसेरै पढाउँदैछिन्। अर्की शिक्षक लोका केसी उभिएकी छन्। बालविकास शिक्षाका र एक कक्षाका विद्यार्थी पनि अर्को कोठामा यसरी नै राखिएका छन्। यो दृश्य हो दाङको शान्तिनगर गाउँपालिका-४, जुम्लेकुलास्थित सरस्वती आधारभूत विद्यालयको। गत भदौदेखि यी चार वटा कक्षाको पढाइ यसरी नै चलेको छ। विद्यालयमा कक्षा कोठा अभाव भएर यसो गर्नुपरेको होइन। चिराघाटमा रहेको शान्तिनगर गाउँपालिका कार्यालय जुम्लेकुलामा स्थानान्तरण भएपछि यो स्कुलले चारवटा कक्षाका विद्यार्थीलाई दुइटा कोठामा राख्नुपरेको हो। गाउँपालिका कार्यालय सरेर आएपछि कार्यालयका केही शाखा स्कुलका कक्षाकोठामा राखिएका छन्। गाउँपालिका उपप्रमुखको कार्यालय स्कुलमै छ। शिक्षा शाखा, कृषि शाखा र स्वास्थ्य शाखा पनि यहीँ छन्। यसरी विद्यालय भवन गाउँपालिका कार्यालयले प्रयोग गरेपछि विद्यार्थीहरूलाई एउटै कक्षाकोठामा राख्नुपर्ने बाध्यता आइलागेको प्रधानाध्यापक दिनेशकुमार वलीले बताए। 'विद्यालयमा विद्यार्थी संख्या थोरै छ, केही समयका लागि कक्षाकोठा प्रयोग गर्न दिनुपर्‍यो भनेपछि दिएका थियौं,' वलीले भने, 'ठूला कक्षाकोठालाई दुई भागमा बाँडेर पढाउन गाउँपालिकाका अध्यक्ष प्रमोद बस्नेतले आग्रह गरेपछि हामीले मानेका हौं।' गाउँपालिका कार्यालय आफ्नो ठाउँमा आउने भएपछि जुम्लेकुलाका बासिन्दाले पनि सहयोगका लागि स्कुलमा आग्रह गरेका थिए। तर दुइटा कक्षाका विद्यार्थीलाई एउटै कोठामा राखेर पढाउँदा एकअर्काको आवाजले असर पर्ने गरेको शिक्षक पुष्पा र लोकाले बताए।   स्कुलमा विद्यार्थी संख्या भने निकै कम छ। प्रधानाध्यापक वलीका अनुसार विगतमा कक्षा आठसम्म पढाइ हुन्थ्यो, हाल ६ कक्षासम्म मात्रै हुन्छ। चालु शैक्षिक सत्रमा कुल विद्यार्थी संख्या ४६ जना मात्रै छ। नियमित रूपमा उपस्थित हुने आधाजति मात्रै हुन्छन्। कहिलेकाहीँ कुनै कक्षा त संख्या शून्य पनि हुन्छ। बालविकासमा १२ जना, कक्षा एकमा पाँच जना, कक्षा दुईमा चार जना, कक्षा तीनमा पाँच जना, कक्षा चारमा पाँच जना, कक्षा पाँचमा नौ जना र कक्षा ६ मा ६ जना विद्यार्थी भर्ना भएका थिए। बालविकासका र कक्षा एकका विद्यार्थी एउटै कोठामा राखेर पढाउँदा अप्ठ्यारो हुने गरेको शिक्षक यमुना पौडेलको भनाइ छ। बालविकास कक्षा दिउँसो दुई बजे छुट्टी हुन्छ। स्कुलमा हाल सात जना शिक्षक छन्। तीमध्ये तीन जना स्थायी, दुईजना गाउँपालिकाको अनुदानका र दुई जना बालविकासतर्फका छन्। घट्दो विद्यार्थी संख्या नियालिरहेका कतिपय अभिभावकलाई गाउँपालिका कार्यालयले विद्यालय भवन प्रयोग गरेको उचित लागेको छैन। 'बालबालिकाको पढाइमा असर पार्ने काम तुरुन्त सच्याउनुपर्छ। गाउँपालिका कार्यालयको गतिविधि र विद्यालयको पढाइ एकै ठाउँमा सम्भव हुँदैन,' स्थानीयवासी मैमान परियारले भने, 'सेवाग्राहीको हल्लाखल्लामा पढाउने वातावरण हुँदैन।' मैमानले आफ्ना छोराछोरी यही विद्यालयमा पढेको र अहिले नातिनी पनि यहीँ पढ्दै गरेको बताए। पहिलेको तुलनामा स्कुलमा पढाइको स्तर बिग्रेको भन्ने हल्लाले आफूलाई चिन्ता लागेको उनको भनाइ छ। 'पहिला त विद्यार्थी भरिभराउ हुन्थे। चार सय जनासम्म थिए,' उनले भने, 'सरकारको लगानी भएको छ तर विद्यार्थी खोज्नुपर्ने अवस्था छ। यसमा कसैको ध्यान छैन। भाषणबाजी र आरोप-प्रत्यारोपमा रमाएका छन्।' अर्का स्थानीयवासी रेशमबहादुर केसीका एक छोरा पनि यही स्कुल पढ्छन्। उनले निजी लगानीमा स्कुल परिसरमा सरस्वती मन्दिर पनि बनाइदिएका छन्। तर स्कुलको अस्तित्व संकटमा परेको देखेर उनलाई चिन्ता लागेको छ। स्कुल कमजोर बन्नुमा शिक्षक, अभिभावक र गाउँसमाज जिम्मेवार रहेको उनी ठान्छन्। 'हामी देखासिकीमा रमाउन थाल्यौं। बोर्डिङ (निजी स्कुल) नामको कटेरो मात्रै भए पनि विद्यार्थी भरिभराउ हुन्छन्,' उनले भने, 'सरकारी स्कुलका बिल्डिङ रित्ता पर्छन्। यो चिन्ताको कुरा हो।' शिक्षा सबैका लागि समान र सर्वसुलभ हुनुपर्नेमा ठीक विपरीत भइरहेको उनको भनाइ छ। 'यस्तै अवस्था रहे गरिबले छोराछोरी पढाउनै नसक्ने अवस्था हुन्छ,' उनले भने, 'दूरदराजमा शिक्षाको नाममा सरकारी स्कुल मात्र छन्। ग्रामीण भेगका सरकारी स्कुल जतिसुकै राम्रा भए पनि गरिबका छोराछोरीका लागि मात्रै हो धारणा छ। शिक्षकको भूमिका पनि सन्तोषजनक छैन। विद्यालय सुधारका लागि काम गर्न आवश्यक छ।' प्रधानाध्यापक वली भने विद्यालय कमजोर हुनुमा शिक्षक मात्रै नभई अभिभावक पनि जिम्मेवार रहेको बताउँछन्। 'हामीले अंग्रेजी माध्यममा पनि पढाउन थालेका थियौं तर अभिभावकले विश्वास गरेको देखिएन,' उनले भने, 'अवस्था बिग्रिँदै गएपछि अभिभावकले शिक्षकलाई र शिक्षकले अभिभावकलाई दोष लगाउने प्रवृत्ति राम्रो होइन।' शान्तिनगर गाउँपालिकाका शिक्षा शाखा अधिकृत सुमन पाण्डेका अनुसार हिमाल, पहाड र तराईका जिल्लामा विद्यार्थी संख्याबारे फरकफरक मापदण्ड छ। दाङजस्तो भित्री मधेस र तराईमा एउटा कक्षामा ५० जना विद्यार्थी हुनुपर्छ। यसअनुसार विद्यालय सञ्चालन गर्न कठिन हुँदै उनको भनाइ छ। कक्षामा एक जना मात्रै विद्यार्थी भए पनि पढ्न पाउने उसको अधिकार हनन गर्न नमिल्ने उनले बताए। सरस्वती आधारभूत विद्यालय भवनका केही कोठा गाउँपालिकाले प्रयोग गर्दा पठनपाठनमा असहजता उत्पन्न भएको उनले स्वीकार गरे। यसको समाधान चाँडै खोज्नुपर्ने उनको भनाइ छ। तस्बिर सौजन्य : विकास डाँगी "
    },
    {
        "title": "पर्सा पुर्‍याइयो रवि लामिछानेलाई",
        "link": "https://www.setopati.com/social/345643",
        "content": "राष्ट्रिय स्वतन्त्र पार्टी (रास्वपा) सभापति रवि लामिछानेलाई जिल्ला प्रहरी कार्यालय पर्सा पुर्‍याइएको छ। सानोपाइला सहकारीको बचत रकम सम्बन्धी अपचलन आरोपमा बयानका लागि पूर्वगृहमन्त्रीसमेत रहेका लामिछानेलाई पर्सा ल्याइसकेको कार्यालयका डिएसपी किशोर लम्सालले जानकारी दिए। कास्कीबाट उनलाई जहाजमा काठमाडौं र त्यहाँबाट सिमरा हुँदै गाडीमा हालेर पर्सा लगिएको हो। उनको बयान आज हुने सम्भावना नरहेको पनि डिएसपी लम्सालले बताए। गएराति नै पूर्वडिआइजी छविलाल जोशी र नेचर्स हर्ब्‍सका संचालक रामबहादुर खनाललाई पर्सा पुर्‍याइसकेको थियो। सानोपाइला सहकारीबाट गोर्खा मिडिया नेटवर्क र नेचर्स हर्ब्समा रकम गएको देखिएपछि प्रहरीले उनीहरूविरूद्ध पुर्जी लिएको हो। सानोपाइला बचत तथा ऋण सहकारी संस्था लिमिटेडमा एक अर्ब ४५ करोड बढी रकम बचत थियो। त्यसमध्ये उक्त सहकारीबाट गोर्खा मिडिया नेटवर्कमा ८ करोडभन्दा बढी रकम प्रवाह भएको देखिएको सहकारी अपचलन सम्बन्धी संसदीय विशेष समितिको प्रतिवेदनमा उल्लेख छ। लामिछाने र जोशीलाई आइतबार जिल्ला अदालत कास्कीबाट थप चार दिन हिरासतमा राख्न अनुमति दिएको थियो। लामिछानेमाथि सहकारी बचत रकम अपचलन, संगठित अपराध र सम्पत्ति शुद्धीकरण कसुरमा अनुसन्धान भइरहेको छ। "
    },
    {
        "title": "पुरैनीमा आइपुगे कलहाँस",
        "link": "https://www.setopati.com/social/345613",
        "content": "कञ्चनपुरको बेलौरी नगरपालिका-६ स्थित पुरैनी तालमा प्रवासी पन्छी कलहाँस आइपुगेका छन्। उत्तरी धुव्रमा चिसो बढेपछि प्रत्येक वर्ष पुरैनी तालमा कलहाँस लगायतका जलपन्छीका प्रजाति आइपुग्छन्। विगतका वर्षमा कात्तिकको अन्तिम हप्तामै पुग्ने कलहाँस यसवर्ष भने ढिलो गरी आइतबार मात्रै ताल क्षेत्रमा आइपुगेका हुन्। चालिसभन्दा बढीको सङ्ख्यामा कलहाँसको झुण्ड यहाँ आइपुगेको हो। तालमा यसअघि नै कैलेहाँस, विजला गैरी हाँस, हरियो टाउके हाँस, सुनजुरे हाँस, सुइरेपुच्छे हाँस, खडखडे हाँस, मालक हाँस लगायत पुगेका छन्।  घरमै पालिने हाँसभन्दा केही सानो तर बखतभन्दा ठूलो जिउडालको कलहाँस हुने गर्दछ। यसको तौल तीनदेखि पाँच किलोसम्म हुने गर्दछ। सुन्तला रङको चुच्चो, गुलाबी खुट्टा, गोलोभारी शरीर, लामो गर्दन, पङ्खको रङ खैरो हुने कलहाँस जलपन्छीमा सुन्दर पन्छीका रूपमा रहेको छ।  सेतो पुच्छर र पछाडिको छेउको साथ सादा, खैरो-खैरो हुन्छन्। माथिल्लो भाग गाढा खैरो, टाउको, घाँटी हल्का खैरो र तल्लो भाग सेतो रङको हुन्छ। ‘कलहाँस ताल क्षेत्रमा पुगेपछि रौनकता छाएको छ,’ चरा संरक्षणकर्मी सुवन चौधरीले भने, ‘यस पन्छीले लस्करै जलविहार गरेको दृश्य मनमोहक हुने गरेको छ।’ \n \nउनका अनुसार कलहाँसले आहारका रूपमा सिमसार क्षेत्रमा उपलब्ध हुने घाँसलाई पूरै जरासहित खाने गर्दछन्। प्रजनन समयमा यस हाँसले सिमसार क्षेत्रमा गुँड बनाई बच्चा कोर्लने गर्दछ। शिकारका लागि ताल क्षेत्रमा विषादी राखेर मार्ने गरिएकाले यसको सङ्ख्या भने घट्दो छ। साइबेरिया, युरोप लगायतका क्षेत्रमा अत्यधिक चिसो बढेपछि बसाइँसराइ गरी आइपुग्ने कलहाँस गर्मी सुरू हुनअगावै पुरानै ठाउँमा फर्कने गर्दछन्। चिसो छल्न र जलविहारका लागि मात्रै प्रवासी पन्छी यहाँ आउने गरेका छन्। प्रजननको समय सुरू हुनअगावै फर्कने गरेका छन्। जल पन्छीका लागि आश्रयस्थलका रूपमा रहेका तालतलैया र सिमसर क्षेत्रलाई संरक्षण गर्नुपर्ने चराविज्ञ हिरुलाल डगौरा बताउँछन्।  ‘सिमसार क्षेत्र मासिँदै जाँदा प्रवासी पन्छी आउने क्रममा केही वर्षदेखि कमी देखिएको छ,’ उनले भने, ‘जल पन्छीको जलविहार गर्ने जलाधार क्षेत्रलाई संरक्षण गर्नु सबैको दायित्वभित्र पर्दछ, सिमसार क्षेत्रलाई चरा पर्यटनका रूपमा विकास गर्न सकिन्छ, यसका लागि स्थानीय तहले चासो देखाउनुपर्छ। "
    },
    {
        "title": "सुनसरीबाट ६४ किलो गाँजा बरामद",
        "link": "https://www.setopati.com/social/345601",
        "content": "सुनसरीमा ६४ किलो गाँजा बरामद भएको छ। सोमबार भोक्राहानरसिँह गाउँपालिका–८ सोनियाहीस्थित सीमा ईलाकाबाट करिब ६४ किलोग्राम गाँजा सशस्त्र प्रहरीले बरामद गरेको हो। नेपालबाट भारततर्फ लैजाँदै गरेको गाँजा सशस्त्र प्रहरी बल नेपाल नं. ४ गण सुनसरी मातहत बोर्डर आउट पोष्ट उल्टीले बरामद गरेको सहप्रवक्ता एवं डिएसपी शैलेन्द्र थापाले जानकारी दिए।् गाँजा ल्याउने व्यक्तिहरू भने सशस्त्र प्रहरीलाई देखेपछि गाँजा छाडेर फरार भएका थिए। थप अनुसन्धान तथा कारबाहीका लागि प्रहरीलाई बुझाएको छ।  "
    },
    {
        "title": "काठमाडौंबाट धनगढी जाँदै गरेको बस बाँकेमा दुर्घटना",
        "link": "https://www.setopati.com/social/345592",
        "content": "काठमाडौंबाट धनगढी जाँदै गरेको बस सोमबार बिहान बाँकेमा दुर्घटना भएको छ। २४ यात्रु सवार बसले ट्रकलाई जोगाउन खोज्दा रुखमा ठोक्किएर दुर्घटनामा परेको थियो।दुर्घटनामा परी दुई जना सामान्य घाइते भएको र उनीहरु आफै कोहलपुरस्थित मेडिकल कलेजमा उपचारका लागि गएको प्रहरीले जानकारी दिएको छ। पूर्व-पश्चिम राजमार्ग अन्तर्गत बाँकेको राप्ती सोनारी गाउँपालिका– ८ मगुवामा काठमाडौंबाट धनगढी तर्फ जाँदै गरेको सु.प.प ०१ –००१ ख ३६४४ नम्बरको बसले विपरीत दिशाबाट आउँदै गरेको ट्रकलाई जोगाउने क्रममा रुखमा ठोक्किएर दुर्घटना भएको थियो। चालक कैलालीको गोदावरी नगरपालिका – १ का ३६ वर्षीय रामबहादुर डाँगी प्रहरीको नियन्त्रणमा छन् । घटनापछि इलाका प्रहरी कार्यालय कोहलपुरबाट प्रहरी निरीक्षक राजकुमार भट्ट नेतृत्वको ९ जनाको टोली घटनास्थल पुगेको थियो। "
    },
    {
        "title": "काठमाडौं‌मा मनाइयो भ्रष्टाचारविरूद्धको अन्तर्राष्ट्रिय दिवस (तस्बिरहरू)",
        "link": "https://www.setopati.com/social/345589",
        "content": "काठमाडौंमा भ्रष्टाचारविरूद्धको अन्तर्राष्ट्रिय दिवस मनाइएको छ। सोमबार बिहान माइतीघरमा भ्रष्टाचारविरूद्धको अन्तर्राष्ट्रिय दिवस मनाइएको हो। ट्रान्सपरेन्सी इन्टरनेशनलको आयोजनामा जनपद प्रहरी र ट्राफिक प्रहरीहरू प्लेकार्ड बोकेर प्रदर्शन गरेका हुन्। ‘मिलेर फालौं भ्रष्टाचारको जालो, सुशासन प्रबर्द्धनमा गरौं हातेमालो’, ‘भ्रष्टाचार अन्त्य: सुशासन हाम्रो गन्तव्य’,‘भ्रष्टाचारविरूद्ध सबै, सँगै र सँधै’ लगायत नारा लेखिएका प्लेकार्ड बोकेर प्रहरीले प्रदर्शन गरेका थिए। ट्रान्सपरेन्सी इन्टरनेशनलको सन् २०२३ को करप्सन पर्सेप्सन इन्डेक्समा नेपाल ३५ अंकसहित १०८ औं स्थानमा छ। हरेक वर्ष डिसेम्बर ९मा भ्रष्टाचारविरूद्धको अन्तर्राष्ट्रिय दिवस मनाउने गरिन्छ। तस्बिरहरू:                        "
    },
    {
        "title": "हुम्लामा यो वर्षको पहिलो हिमपात (तस्बिरहरू)",
        "link": "https://www.setopati.com/social/345582",
        "content": "हिमाली जिल्ला हुम्लामा यस वर्ष पहिलोपटक हिमपात भएको छ। आइतबार साँझदेखि मौसममा आएको फेरबदलका साथै दिउँसो हावाहुरी सुरु भएपछि गए रातिदेखि हिमपात  सुरु भएको हो। आज बिहानसम्म सदरमुकाम सिमकोटमा तीन इञ्च हिउँ जमेको छ भने उत्तरी नाम्खा गाउँपालिकाको उच्च भेगमा रहेको लिमीलगायतका क्षेत्रमा एक फिट हिउँ जमेको लिमी स्वास्थ्यचौकीमा कार्यरत लोग बोहराले बताए। यस वर्ष ढिला गरी जिल्लामा हिमपात सुरु भएसँगै यहाँका किसान खुसी भएका छन्। हुम्लीवासीले हिमपातपछि मौसम ठीक हुने र खेती सप्रिने विश्वास समेत राखेका छन्। हिमपातले गहुँ, जौ र उवा खेतीलाई राम्रो हुने भन्दै जिल्लाका किसान खुसी भएका छन्। हिमपातपछि सदरमुकाम सिमकोट र आसपासका डाँडाकाँडा सेताम्मे भएका छन् भने जनजीवन प्रभावित भएको छ। उत्तरी नाम्खाका चाला, लिमी, हिल्सा, यारीलगायतका क्षेत्रको जनजीवन प्रभावित भएको छ। हिमपातसँगै चिसो बढेको छ भने हुम्लाको तापक्रम यसअघि नै माइनसमा झरिसकेको छ।    सबै तस्बिरः रासस "
    },
    {
        "title": "वर्षा नहुँदा हुम्लाका किसान चिन्तित",
        "link": "https://www.setopati.com/social/345580",
        "content": "हिमाली जिल्ला हुम्लामा कात्तिक महिनाको पहिलो सातादेखि वर्षा नहुँदा किसान चिन्तित बनेका छन्। कात्तिक महिनाको अन्तिम र मङ्सिर महिनाको पहिलो हप्तादेखि खेतबारीमा गहुँ, जौ र उवा छर्किए वर्षा नहुँदा उम्रिन नपाएको किसानको भनाइ छ। उम्रिएका बोट लामो समयसम्म वर्षा नभएपछि खेतमै सुक्ने चिन्ताले सताएको यहाँका किसानको गुनासो छ। विगतमा यतिबेला खेतबारीमा गहुँ बाली उम्रिएर हरियो हुने गरेको भए पनि यसवर्ष लामो समयसम्म वर्षा नहुँदा कृषकले चिन्ता व्यक्त गर्न थालेका छन्। जिल्लाका अधिकांश किसान आकाशे पानीको भरमा खेती गर्ने भएकाले खेतबारीमा लगाइएको गहुँ पानी नपर्दा खेर जाने अवस्थामा पुगेको ताँजकोट गाउँपालिका–३ का लखन मल्लले बताए। खेतीबारीबाट कात्तिके बाली भित्र्याए लगत्तै गहुँ, जौ, उवा, मोटर, मुसुरलगायत अन्य बाली लगाइएको भए यतिबेलासम्म नउम्रिदा यो वर्ष खाद्यान्न सङ्कट हुने चिन्ता रहेको मल्ल बताउँछन्।   जिल्लामा सिँचाइको पर्याप्त व्यवस्था नभएकै कारण किसानले खडेरीको मार खेप्नुपरेको सिमकोट गाउँपालिका–४ बुराउँसेका मिरा लामाले बताइन्। 'त्यसै त जिल्लामा गहुँ उत्पादन कम हुन्छ। त्यसमाथि वर्षा नहुँदा सुक्न थालेपछि चिन्ता बढेको छ,' उनले भनिन्। अबको केही दिनमा वर्षा भएमा त्यति असर नहुने तर वर्षा वा हिमपात नै नभएमा यो वर्ष खाद्यान्न सङ्कट निम्तिन सक्ने उनले बताइन्। "
    },
    {
        "title": "नुवाकोटमा दुई छोरा र आमा मृत फेला",
        "link": "https://www.setopati.com/social/345571",
        "content": "नुवाकोटमा दुई छोरा र आमा मृत भेटिएका छन्। आइतबार बिहान किस्पाङ गाउँपालिका–१ नुचेतमा दुई छोरासहित आमा मृत भेटिएका हुन्। आफ्नै घरमा भित्रबाट आग्लोमा तीन जना झुण्डिएको अवस्थामा फेला परेका हुन्। २४ वर्षीया चन्दीमाया तामाङ, उनका पाँच वर्षीय छोरा रोशन र तीन वर्षीय छोरा रोमन झुन्डिएको अवस्थामा भेटिएको जिल्ला प्रहरी कार्यालय नुवाकोटका प्रमुख प्रहरी उपरीक्षक शान्तिराज कोइरालाले जानकारी दिए। घटनाबारे अनुसन्धन गर्न जिल्लाबाट प्रहरी प्रमुखसहितको टोली गएको थियो। चन्दीमायाका श्रीमान रेसबहादुर घरमाथि रहेको बारीमा केराउ (मटरकोसा) टिप्न गएको समयमा घटना घटेको स्थानीयले बताएका छन्। प्रहरीले शव जिल्ला अस्पताल त्रिशुलीमा पठाएको छ। "
    },
    {
        "title": "दाङमा मोटरसाइकल दुर्घटना हुँदा एक जनाको मृत्यु",
        "link": "https://www.setopati.com/social/345568",
        "content": "दाङको तुलसीपुरमा तीन जना सवार मोटरसाइकल रूखमा ठोक्किँदा एक जना किशोरको मृत्यु भएको छ। आइतबार दिउँसो २ बजे तुलसीपुर उपमहानगरपालिका-४ मा लु .प्र . ०२–००१ प १७१७ नम्बरको मोटरसाइकल अनियन्त्रित भई रूखमा ठोक्किँदा एक जनाको मृत्यु भएको हो। इलाका प्रहरी कार्यालय तुलसीपुरका प्रहरी निरीक्षक प्रकाश थापाका अनुसार मृतक १६ वर्षीय दीपेन्द्र वली छन्। तुलसीपुर-३ खमारीका वलीको राप्ती प्रदेशिक अस्पतालमा उपचारको क्रममा मृत्यु भएको हो। दुर्घटनामा मोटरसाइकलमा सवार दुई जना घाइते छन्।  तुलसीपुर-४ घोरनेटीका १८ वर्षीय सन्दिप वली र मोटरसाइकल चालक १७ वर्षीय गणेश खड्का घाइते छन्। वली गम्भीर घाइते छन्। उनको घोराहीस्थित राप्ती स्वास्थ्य विज्ञान प्रतिष्ठानमा उपचार भइरहेको छ। खड्काको तुलसीपुर सिटी हस्पिटलमा उपचार भइरहेको छ।  प्रहरीले घटनाको थप अनुसन्धान अघि बढाएको छ। "
    },
    {
        "title": "बाजुरामा गाडी दुर्घटना हुँदा दुई जनाको मृत्यु, तीन जना घाइते",
        "link": "https://www.setopati.com/social/345539",
        "content": "बाजुरा मार्तडीमा आइतबार दिउँसो गाडी दुर्घटना हुँदा दुई जनाको मृत्यु भएको छ। बडीमालिका नगरपालिका–८ मा रहेको मालिका मन्दिरमा दर्शन गरेर फर्किने क्रममा सुपप्र ०१ ००१ च ४३१६ नम्बरको गाडी दुर्घटना भएको जिल्ला प्रहरी कार्यालय बाजुराले जनाएको छ।  एक जनाको घटनास्थलमा र एक जनाको जिल्ला अस्पतालमा उपचारका क्रममा मृत्यु भएको छ। दुर्घटनामा तीन जना घाइते भएका छन्।  घटनास्थलमा कञ्चनपुर जिल्ला भीमदत्त नगरपालिका-१७ की ३१ वर्षीया गायत्री पन्तको र उपचारका क्रममा सोही जिल्ला भीमदत्त–१८ की राधिका भट्टको मृत्यु भएको जिल्ला प्रहरी कार्यालयका प्रहरी नायब उपरीक्षक दिलीपकुमार गिरीले जानकारी दिए। दुर्घटनामा जिल्लास्थित शिक्षा विकास तथा समन्वय इकाइ कार्यालयका कार्यालय सहयोगी गौमुल गाउँपालिका–४ बस्ने २५ वर्षीय रमेश धामी, कञ्चनपुरको कृष्णपुर–५ गुलरियाका मोहनदेव भट्ट र भीमदत्त–१७ का ३९ वर्षीय लोकेन्द्र पन्त घाइते भएका उनले बताए। मृतकको शव परीक्षणका लागि जिल्ला अस्पताल बाजुरामा राखिएको छ।  घटनामा परी घाइते भएका तीनै जनाको जिल्ला अस्पतालमा उपचार भइरहेको छ। थप उपचारका लागि हेलिकप्टरमार्फत अन्यत्रै लग्ने तयारी भइरहेको उनले बताए। "
    },
    {
        "title": "त्रिशूलीमा खसेको ग्यास बुलेटबाट ग्यास लिक, प्राविधिकहरू जाँदै",
        "link": "https://www.setopati.com/social/345529",
        "content": "धादिङको कृष्णभिरमा सडकबाट खसेको ग्यास बुलेट त्रिशूलीमा पुगेको छ। आइतबार बिहान ८ बजे  भारतबाट काठमाडौं आउँदै गरेको एनएल ०२ एल ३९०७ नम्बरको ग्यास बुलेट सडकबाट ५० मिटर तल खसेर दुर्घटना भएको थियो।  माथिल्लो भाग त्रिशूलीमा तैरिएको छ। जिल्ला प्रहरी कार्यालय धादिङका निमित्त प्रवक्ता इन्स्पेक्टर प्रल्हाद सिलवालका अनुसार ग्यास बुलेटको माथिल्लो भाग गाडीबाट छुटेर त्रिशूलीमा पुगेको छ। त्रिशूली नदीमा ग्यास बुलेटको माथिल्लो भाग तैरिरहेको र लिकेज भइरहेको छ। लिकेज भएको भाग बढाएर बढी मात्रामा लिकेज गरी बुलेट नदीबाहिर ल्याउने तयारी भएको पनि इन्स्पेक्टर सिलवालले जानकारी दिए।  त्यसका लागि चितवनबाट प्राविधिकहरू कृष्णभिर आउँदैछन्।  उक्त ग्यास बुलेट श्रीराम ग्यास उद्योगको रहेको खुलेको छ। ग्यास उद्योगका सिइओ नै घटनास्थल पुगेका छन्।  ग्यास बुलेटका चालक र सहचालक भने सम्पर्कबिहीन छन्। उनीहरूको खोजी भइरहेको धादिङ प्रहरीले जनाएको छ।  "
    },
    {
        "title": "कमलपोखरी ब्युँताउन माग गर्दै प्रदर्शन (तस्बिरहरू)",
        "link": "https://www.setopati.com/social/345519",
        "content": "काठमाडौंको ठमेलस्थित थबहीमा कमलपोखरी ब्युँताउन माग गर्दै प्रदर्शन गरिएको छ।  आइतबार बिहान सम्पदा संरक्षण समाजले कमलपोखरी ब्युँताउन माग गर्दै सुन्धाराबाट छाया सेन्टरसम्म र्‍याली गरेको हो। अहिले छायादेवी कम्प्लेक्स बनेको जमिनमा लिच्छवीकालीन कमलपोखरी रहेको भनिएको छ।  यसअघि पनि छायादेवी कम्प्लेक्स भत्काएर त्यहाँ कमलपोखरी ब्युँताउन माग गर्दै पटकपटक प्रदर्शन भएका थिए।  हेर्नुस् तस्बिरहरूः                                                 "
    },
    {
        "title": "काठमाडौंका रूखमा अब झिलिमिली बत्ती राख्न नपाइने (भिडिओ)",
        "link": "https://www.setopati.com/social/345511",
        "content": "काठमाडौं महानगरपालिकाभित्र अबदेखि रूखमा बत्ती राख्न नपाइने भएको छ। पछिल्लो समय निजी घरका, सार्वजनिक स्थानका र होटल तथा रेष्ट‍ुरेन्ट परिसरका रूखमा झिलिमिली बत्ति राख्ने गरिएको थियो। काठमाडौं महानगरपालिकाको कार्यपालिका बैठकले झिलिमिली लहरे बत्ती व्यवस्थापनसम्बन्धी मापदण्ड २०८१ पास गरेको छ।  आइतबार बसेको ३७ औं नगर कार्यपालिका बैठकले मापदण्ड बनाएसँगै अब महानगरभित्रका रूखमा बत्ति राख्न पाइने छैन। महानगरको कानुन विभागका प्रमुख वसन्त आचार्यले मापदण्ड बनेसँगै अबदेखि कुनै पनि व्यक्ति वा संस्थाले सार्वजनिक र निजी स्थानका रूखमा लहरे बत्ती प्रयोग गर्न नपाउने बताए।  'मापदण्डको दफा २ मा महानगरभित्रको सार्वजनिक स्थल तथा निजी स्वामित्वमा रहेका रूख विरूवामा कुनै पनि लहरे बत्ती प्रयोग गर्न पाइँदैन,' उनले भने।  यस्तै सहरी सौन्दर्यका लागि 'रोप स्ट्रिट लाइट' र 'स्ट्रिट लाइट'हरू राख्दा मानव स्वास्थ्य, सवारी सुरक्षा, चराचुरूङ्गीको जीवनचक्र, पुरातात्त्विक तथा सांस्कृतिक सम्पदामा प्रतिकूल असर नपर्ने गरी राख्नुपर्नेछ छ। बत्ती राख्नु परेमा महानगरको वातावरण विभागबाट स्वीकृति लिनुपर्नेछ। यी बाहेक अन्य ठाउँमा राख्नुपरे वातावरण विभागबाट स्वीकृति लिनुपर्ने र स्वीकृति दिँदा प्राविधिक पक्ष हेरिने छ। अनुमति बढीमा सात दिनसम्मका लागि दिइने छ।   स्वीकृति दिँदा बत्तीको  गुणस्तर, पावर र अन्यलाई क्षति पुग्न नहुने बताइएको छ। त्यस्तै बत्तीको रङ र रेन्ज कति हुन्छ भनेर समेत ख्याल गरिने जनाइने छ। अनुगमन गर्दा मापदण्ड विपरीत भएका बत्तीहरू महानगरले जफत गरी कानुनअनुसार जरिवाना गर्न सक्नेछ। तर जात्रा पर्वमा यस्ता बत्ती राख्न केही समयका लागि छुट दिइने छ भने अनुमति पनि लिनुपर्नेछैन।  "
    },
    {
        "title": "विवाह पञ्चमी समारोहमा ३४ जोडीले गरे सामूहिक विवाह",
        "link": "https://www.setopati.com/social/345496",
        "content": "विवाहपञ्चमी महोत्सवको अवसरमा जनकपुरस्थित जानकी मन्दिरमा ३४ जोडीको सामूहिक विवाह सम्पन्न भएको छ। विश्व हिन्दु परिषद नेपालको आयोजनामा शनिबार राति मिथिला परम्परा अनुसार उनीहरुको विवाह भएको हो। परिषदका जनकपुर अध्यक्ष सन्तोष साहका अनुसार नागरिकता वा जन्मदर्तामा २० वर्ष उमेर पुगेका जोडीको विवाह गराइएको हो। एक जोडीको विहेको व्यवस्थापनमा ७०–८० हजार रुपैयाँ खर्च भएको उनले बताए। हिन्दु परिषदले नै आर्थिक सहयोग संकलन गरी विवाहको सम्पुर्ण खर्च जुटाएको उनले जानकारी दिए। प्रत्येक जोडीको दुलहीका लागि १६ सेट साडी, एक सेट लेहंगा, दुलहाका लागि एक सेट सर्ट-पाइन्ट र धोती कुर्ता, प्रत्यके जोडीलाई सुनको एउटा मंगलसुत्र, दुईवटा चाँदीको औंठी, भाँडाकुडा सहितको एकसेट भान्छा सेट, सुत्ने सेट, बेहुली पक्षबाट २५–२५ जनाको खाजाखाना समेत व्यवस्थापन गरिएको थियो। जनकपुरधाम उत्तम विवाह भूमी हो भन्ने संस्कृतिलाई प्रवर्द्धन गर्न परिषदले विगत ६ वर्षदेखि विवाहपञ्चमीको अवसरमा सामूहिक विवाह आयोजना गर्दै आएको छ। अगामी दिनमा जनकपुरलाई नेपाल-भारतसहित विभिन्न देशका हिन्दुहरुको विवाह हब बनाउने प्रयास भइरहेको साहको भनाइ छ। "
    },
    {
        "title": "फोटो प्रदर्शनी गर्न १४ जना फोटो पत्रकार चीन प्रस्थान",
        "link": "https://www.setopati.com/social/345498",
        "content": "राष्ट्रिय फोटो पत्रकार समूह (एनएफपिजे) नेपालका १४ जना चीन प्रस्थान गरेका छन्। अध्यक्ष प्रदीपराज वन्त नेतृत्व फोटो पत्रकार टोली फोटो प्रदर्शनीका लागि चीनको सान्तोङतर्फ प्रस्थान गरेको हो। पिन्चाओ फोटोग्राफर एशोसिएसनको निमन्त्रणामा एनएफपिजेको टोली त्यसतर्फ प्रस्थान गरेको हो। चीनका फोटोग्राफर सु छुई तथा नेपाल–चीनमैत्री सङ्घको सहकार्यमा ‘सान्तोङ सांस्कृतिक सप्ताह र मनमोहक नेपाल’ फोटो प्रदर्शनीमा नेपालका पर्यटन क्षेत्र, कला संस्कृति, जीवनशैली तथा विविधता झल्काउने एक सय तस्बिर सान्तोङ प्रान्तका विभिन्न सहरमा एक महिनासम्म प्रदर्शनी गरिने प्रदर्शनीका संयोजक सुनिल शर्माले बताए। "
    },
    {
        "title": "आज यी स्थानमा वर्षा र हिमपातको सम्भावना",
        "link": "https://www.setopati.com/social/345480",
        "content": "हाल देशमा पश्चिमी वायुको आंशिक प्रभाव रहेको छ। जल तथा मौसम पूर्वानुमान महाशाखाका अनुसार आइतबार बिहान कोशी प्रदेश लगायत देशका पहाडी भू-भागमा आंशिक बदली रही बाँकी भू-भागमा आंशीक बदलीदेखि मौसम मुख्यतया सफा रहेको छ भने तराईका भू-भागहरू तथा उपत्यकाहरुका केही स्थानहरूमा हुस्सु/कुहिरो लागेको छ।  आइतबार दिउँसो कोशी प्रदेश लगायत देशको पहाडी भू-भागमा आंशिक बदली रही बाँकी भू-भागमा आंशिक बदलीदेखि मौसम मुख्यतया सफा रहने  पूर्वानुमान छ। कोशी प्रदेश, गण्डकी प्रदेश, कर्णाली प्रदेश र सुदूरपश्चिम प्रदेशका उच्च पहाडी तथा हिमाली भू-भागको एक-दुई स्थानमा दिउँसो हल्का वर्षा/हिमपातको सम्भावना रहेको महाशाखाले जनाएको छ।  राति सुदूरपश्चिम प्रदेश, कर्णाली प्रदेश र लुम्बिनी प्रदेश लगायत गण्डकी प्रदेशको पहाडी भू-भागमा साधारणतया देखि पूर्णतया बदली रही बाँकी भू‍-भागमा आंशिक देखि साधारणतया बदली रहने पूर्वानुमान छ। सुदूरपश्चिम प्रदेश, कर्णाली प्रदेश र लुम्बिनी प्रदेशका केही स्थानहरुमा हल्कादेखि मध्यम वर्षा, गण्डकी प्रदेशका थोरै स्थानहरू तथा  बागमती प्रदेश र कोशी प्रदेशका पहाडी भू-भागका एक-दुई स्थानमा हल्का वर्षाको सम्भावना रहेको महाशाखाले जनाएको छ।  त्यस्तै सुदूरपश्चिम प्रदेश र कर्णाली प्रदेशका उच्च पहाडी तथा हिमाली भू-भागका धेरै स्थानहरूमा, गण्डकी प्रदेशका उच्च पहाडी तथा हिमाली भू-भागका थोरै स्थानहरूमा तथा बागमती प्रदेश र कोशी प्रदेशका उच्च पहाडी तथा हिमाली भू-भागका एक-दुई स्थानमा राति पनि हल्कादेखि मध्यम हिमपात हुने सम्भावना रहेको महाशाखाले जनाएको छ।  "
    },
    {
        "title": "३ वटा गाडी आपसमा ठोक्किँदा दुई जनाको मृत्यु, ११ जना घाइते ",
        "link": "https://www.setopati.com/social/345479",
        "content": "कपिलवस्तुमा तीन सवारी साधन आपसमा ठोक्किँदा दुई जनाको मृत्यु भएको छ। मृत्यु हुनेमा दुर्घटनामा परेको कार चालक कपिलवस्तुको वाणगंगा नगरपालिका-४ हरिहरपुरका ४५ वर्षीय इन्द्रबहादुर सार्की र प्यूठानको पकला-७ का ४३ वर्षीय निमबहादुर सारू छन्। सार्कीको कपिलवस्तु जिल्ला अस्पताल तौतिहवामा र सारूको मेडिकल कलेज भैरहवामा उपचारका क्रममा दिउँसो मृत्यु भएको थियो। दुर्घटनामा मोटरसाइकल र बसमा सवार ११ जना घाइते भएका छन्। दुर्घटनाका घाइतेमध्ये चार जनाको अवस्था गम्भीर छ। मोटरसाइकल चालक कपिलवस्तु बुद्धभूमि नगरपालिका-१० पिपरहवाका ५५ वर्षीय रामदास कुर्मी, मोटरसाइकलको पछाडि सवार ५३ वर्षीया मञ्जुकुर्मी, बसमा रूपेन्देहीको लुम्बिनी सांस्कृतिक नगरपालिका- ६ का २१ वर्षीय यमा मुदिन मुसलमान र कारमा सवार दाङको राप्ती गाउँपालिका-८ बिजौरीका ४९ का गिरबहादुर घर्ती मगरको अवस्था गम्भीर रहेको प्रहरी निरीक्षक विश्वकर्माले बताए। घाइतेमध्ये तीन जनाको सिटी अस्पताल भैरहवा र गिरबहादुरको मेडिकल कलेज भैरहवामा उपचार जारी छ। अन्य सामान्य घाइते ७ जनाको भैरहवाको विभिन्न अस्पतालमा उपचार जारी रहेको प्रहरीले जानकारी दिएको छ। जिल्ला प्रहरी कार्यालयका निमित्त प्रहरी प्रवक्ता माधव विश्वकर्माले भैरहवा-तौलिहवा सडक खण्डअन्तर्गत शुद्धोधन गाउँपालिका-३ को गुलरीमा तीव्र गतिको बस अनियन्त्रित भइ कारलाई ठक्कर दिएको थियो। त्यसपछि कारमा मोटरसाइकल ठोक्किएको थियो। भैरहवादेखि तौलिहवा आउँदै गरेको लु २ ख २३१ नम्बरको तीव्र गतिको बस अनियन्त्रित भइ तौलिहवाबाट भैरहवा जाँदै गरेको बा १४ च ७४४८ नम्बरको कारलाई शनिबार बिहान ठक्कर ८ बजेतिर दिएको थियो। त्यसपछि कारसँग लु ३८ प ९१९९ नम्बरको मोटरसाइकल पनि बससँग ठोक्किएको थियो। दुर्घटनाबारे थप अनुसन्धान जारी रहेको प्रहरीले जानकारी दिएको छ। "
    },
    {
        "title": "सुगर र प्रेसरका बिरामीले मिर्गौला परीक्षण किन गर्ने? (भिडिओ)",
        "link": "https://www.setopati.com/social/345421",
        "content": "मिर्गौला रोगका बिरामीहरू बढ्दै जानुको पछाडि मुख्य दुई कारण देखिएका छन्। एउटा हाम्रो देशमा मिर्गौला रोगको उपचार सुविधा बढेर हो। जसले गर्दा पहिला पत्ता नलागेका रोगहरू अहिले पत्ता लाग्न थालेका छन्। अनि जनचेतना पनि बढ्न थालेको छ। त्यस्तै स्वास्थ्य बीमाले गर्दा पनि धेरैले परीक्षण गर्न सकेका छन्। अर्को कारण नेपाल, भारत, चीन र बंगलादेशजस्ता देशहरूमा मिर्गौलाका रोगीहरू बढ्नुको कारण नसर्ने रोगहरूको प्रकोप पनि यो क्षेत्रमा धेरै बढेको भएर हो। मधुमेह र उच्च रक्तचापले गर्दा मिर्गौला धेरै बिग्रिन्छ मधुमेह र उच्च रक्तचापलाई लापरबाही गरियो भने मिर्गौला बिग्रिने र फेल हुने हुन्छ। अहिले हाम्रो समाजमा युवाहरूमै उच्च रक्तचापको समस्या बढ्दै गएको छ। पहिला उच्च रक्तचाप भनेको बुढाबुढीलाई मात्र हुने रोग भन्ने ठानिन्थ्यो। त्यस्तै मधुमेह रोग पनि उमेर ढल्केकाहरूलाई मात्र लाग्छ भन्ने गरिन्थ्यो। त्यो केही हदसम्म यथार्थ पनि थियो। तर अहिले आएर यो कुरा गलत सावित भएको छ। पहिला/पहिला ६० उमेर पुग्दा लाग्ने मधुमेह अहिले ३० वर्षकै उमेरमा देखिन थालेको छ। विश्व मिर्गौला संगठनले नै एउटा अनुमान के लगाएको छ भने दक्षिण एसियाली राष्ट्रहहरूमा २०२५ मा मिर्गौला रोगको प्रकोप नै हुन्छ भन्ने छ।जबकि विकसित देशहरूमा यो रोग उमेर ढल्केपछि लाग्ने गर्छ। उच्च रक्तचाप भएको साधारणतया थाहा हुँदैन। यसले धेरै दुःख दिने बेलामा मात्र थाहा हुन्छ। अनि लामो समयसम्म रक्तचाप नियन्त्रण भएन भने त्यसले मिर्गौलालाई असर गर्छ। उच्च रक्तचापको कारणले मुटु रोग हुने, पक्षघात हुनेजस्ता समस्या देखिन सक्छन्। अर्को, कुरा मधेमह अलिअलि बढ्दा पनि कुनै लक्षण तथा समस्या देखिँदैन। अलिकति चनाखो भयो भने मधुमेहका केही लक्षण थाहा पाउन सकिन्छ। मधुमेहका केही प्रमुख लक्षणहरू -तौल घट्दै जान्छ।\n-छिनछिनमा पिसाब लाग्ने हुन्छ।\n-प्यास लाग्ने हुन्छ। यस्तो तीन लक्षण देखियो भने ख्याल गर्नुपर्छ। राति सुत्दा धेरै पिसाब लाग्ने, तिर्खा लाग्ने भएको छ भने सुगर हुन सक्छ। मधुमेह र उच्च रक्तचापको प्रकोप बढेकै कारण मिर्गौलाको समस्या पनि बढेको हो। कतिपय बच्चाहरूमा समेत मिर्गौलाको समस्या देखिन सक्छ। जस्तो पिसाबमा प्रोटिन चुहिने रोगले मिर्गौला बिग्रिन सक्छ। यो समस्या नेपाल, भारत र चीनमा धेरै छ। घाँटी दुख्ने, टन्सिल हुने समस्याको समयमै उपचार गर्न नसके त्यसले अन्तत: मिर्गौलालाई समस्या पार्न सक्छ। खाडी देशमा गएकाहरूलाई मिर्गौला रोग लाग्नुको कारण मिर्गौलाको समस्या सुरूमै पत्ता लगाउन सकियो भने पूर्णरूपमै निको पार्न सकिन्छ। तर मिर्गौला रोगको खराबी भनेको के हो भने हामीलाई यसले कुनै लक्षण देखाउँदैन। तपाईंले याद गर्न सक्नुभयो भने त्यसले गाह्रो पार्दैन। तर हामी गाह्रो नहुँदासम्म जँचाउन जाँदैनौं। खाडी मुलुकमा हाम्रा धेरै नेपाली काम गर्न गएका छन्। त्यहाँ जाँदा हाम्रो मौसम र त्यहाँको मौसम फरक छ। त्यहाँ गर्मी धेरै छ अनि खानाको रूटिङ पनि मिल्दैन। हामीले मासु खाए पनि हामी भेजिटेरियन जस्तै हो। किनकि हामी दाल, भात, साग धेरै खान्छौं। दैनिक मासु खाने हाम्रो बानी छैन। तर खाइन्छ। खाडी मुलुकहरूमा प्रोटिनमा आधारित खाना धेरै खाइन्छ। अनि मासु धेरै खाने चलन छ। खानपिनको बदलावले गर्दा मिर्गौला बिग्रिन सक्छ। अनि जंक फुड धेरै खाने तनाव हुने गर्दा उच्च रक्तचापको समस्या हुन्छ। जसले गर्दा मिर्गौलामा समस्या देखिन्छ। अर्को कुरा समयमा सुत्न पाइँदैन भने परिवारबाट पनि टाढा बस्दा विभिन्न खालका तनाव हुन्छन्। जसले गर्दा मधुमेह, रक्तचाप बढाउँछ। खाडी मुलुकमा जानेहरूको अलिअलि समस्या हुँदा समेत जँचाउन नजाने रहेछन्। कुनै रोगको लक्षण देखियो भने भएको जागिर जाने हो कि भन्ने डरले यस्तो हुने रहेछ। हुन त उहाँहरूको बीमा हुन्छ तर पनि जागिर जान्छ कि भन्ने डरले रोग पाल्ने रहेछन्।  सुगर र प्रेसरका बिरामीले मिर्गौला परीक्षण किन गर्ने? सुगर र प्रेसरको समस्या हुनेहरूले नियमित रूपमा मिर्गौला परीक्षण गर्नुपर्छ। यी रोगका बिरामीलाई सुरूआती चरणमा मिर्गौलाको समस्या देखिँदैन। सुगर लागेका बिरामीहरूको सुरू सुरूमा पिसाबबाट प्रोटिन चुहिन्छ। सुरूमा सामान्य माइक्रोस्कोपबाट देखिँदैन। तर विशेष प्रकारको माइक्रोस्कोपबाट भने देखिन्छ। विस्तारै धेरै प्रोटिन चुहिन थालेपछि मात्र पिसाबमा गाज आएको देखिन्छ।त्यसपछि खुट्टा सुन्निने, जिउ सुन्निने, खुट्टाको गोलीगाँठा सुन्निने हुन्छ। धेरै प्रोटिन चुहिएर किड्नीले काम गर्न छोड्छ। उच्च रक्तचाप देखिनसाथ किड्नीमा समस्या देखिने होइन। यसलाई नियन्त्रण गर्न सकिएन भने किड्नीमा समस्या देखिने हो। धेरैमा के पाइएको छ भने उच्च रक्तचाप देखियो भने जिन्दगीभरी औषधी खानुपर्छ भनेर डराएर औषधी नै सुरू नगर्ने चलन छ। औषधी सुरू भएपछि त त्यो औषधीले नियन्त्रण गर्छ। नियन्त्रण भएपछि मेरो प्रेसर ठीक भयो भनेर औषधी खान छोड्दिने गरिन्छ। उच्च रक्तचाप निको भएको होइन कि नियन्त्रण मात्र भएको हो भन्ने कुरा बिर्सन हुँदैन। खानपिनले मात्र प्रेसर नियन्त्रण हुँदैन औषधी नै खानुपर्छ। प्रेसर बढ्यो भनेर घरायसी उपचार गर्न खोज्ने नुन नखाने गरिन्छ। नुन नखाएर सधैं बस्न सकिँदैन। किनकि नुन अत्यावश्यक तत्व हो। अर्को कुरा तितो चिज खाने मेथी, भिजाएर खाने, जमराको पानी खाने करेलाको रस खाने लौकाको जुस खाने गरिन्छ। ती खानाले केही हदसम्म फाइदा गर्ला तर त्यसको मात्रा कति हो भनेर कसरी थाहा पाउने? अर्को कुरा, यसलाई विज्ञानले प्रमाणित गरेको पनि होइन। ती चिज राम्रो रहेछ भने पनि हामीलाई डोज थाहा छैन। कति मात्रामा खान पर्ने हो त्यो पनि थाहा छैन। कति पटक खान पर्ने हो त्यो समेत थाहा हुँदैन। उच्च रक्तचाप भएपछि चिकित्सकले छोड नभनेसम्म औषधी छोड्न हुँदैन। सुगरको पनि हालत त्यस्तै हो। सुगर भएपछि जिन्दगीभरि औषधी खानुपर्छ भनेर पहिला त औषधी सुरू गर्न एकदमै डराउने गरिन्छ। चिनी नै नखाएर, खाना नखाएर बस्ने समेत चलन छ। त्यसले हाम्रो जीवनशैली केही सहज बनाउला तर हामीले खाना खानुपर्छ। खानाको नियन्त्रण एउटा उपाय हो तर यसले मात्र सुगर नियन्त्रण हुँदैन। सुगरलाई लापरबाही गर्‍यो भने यसले किड्नी मात्र होइन हाम्रो मुटु,आँखा सबैतिर असर गर्छ। मधुमेहलाई नियन्त्रण गरिएन भने मिर्गौला, मुटु लगायतका नसर्ने रोगहरू लाग्छन्। कहिले कहिले मिर्गौला परीक्षण गर्ने? मिर्गौला परीक्षण गर्नेबारे दुई भागमा विभाजन गर्न सकिन्छ। एउटा मिर्गौलाको रोग लाग्ने जोखिममा जो छन् उनीहरूले मिर्गौलाको परीक्षण गर्नुपर्छ। दोस्रो, मिर्गौलाको कुनै समस्या देखियो भने परीक्षण गर्नुपर्छ। रक्तचापको कुनै समस्या पनि छैन, सुगर पनि छैन, तर लक्षण देखिएको छ भने परीक्षण गर्नुपर्छ। अर्को तपाईंलाई कुनै लक्षण पनि छैन भने कस्ता व्यक्तिलाई गर्ने भन्ने छ। तपाईं कुनै पनि जोखिममा हुनुहुन्न भने ३० वर्ष नाघेपछि वर्षमा एकपटक मिर्गौला परीक्षण गर्नुपर्छ। धेरै महँगो परीक्षण गर्नु पर्दैन। तपाईंले एउटा रक्तचापको परीक्षण, अनि ब्लड, सुगर र पिसाब जँचाए हुन्छ। पिसाबबाट मिर्गौलाबारे धेरै कुरा थाहा हुन्छ। पिसाबमा प्रोटिन चुहिएको छ भने पिसाबमा राता कणहरू आएका छन् भने पनि थाहा हुन्छ। जोखिममा परेको कसरी थाहा पाउने? मिर्गौलाबाट प्रोटिन चुहिने रोग(नेफ्राइटिस) विभिन्न कारणले लाग्छ जसको लागि सुगर र प्रेसर कारक होइन। लामो समयसम्म नेफ्राइटिसको उपचार गरिएन भने यसले मिर्गौलालाई खराब बनाइदिन्छ। अर्को कारण वंशानुगत पनि हो। जसलाई पलिसिस्टिक किड्नी डिजिज भनिन्छ। यस्तो रोगमा साना/साना फोकाहरू देखिन्छन्। यस्ता फोका दुवै मिर्गौलामा देखिन्छ। जसको उपचार बेलैमा भएन भने मिर्गौला फेल हुन्छ। हजुरबुवा या मावलातिर समेत यो रोग छ भने २० वर्ष नाघेपछि नै मिर्गौला परीक्षण गर्नुपर्छ। यस्ता लक्षण देखिए पनि मिर्गौला परीक्षण गर्नुपर्छ -उच्च रक्तचाप नभए पनि जोर्नी दुख्न थाल्यो भने\n- घाममा हिँड्दा गाला रातो भएमा\n- रातो रातो डाबरहरू देखिएमा\n- कपाल झर्न थालेमा \n-महिनावरी गडबडी भइरहेमा या धेरै रक्तस्राव भएमा\n- गर्भपतन भइरहेमा या गर्भ रहन समस्या भएमा मिर्गौला खराब हुन सक्ने भएकाले परीक्षण गर्नुपर्छ। अन्य लक्षणहरू -बिहान उठ्दा आँखाको डिलहरू सुन्निने\n-साँझ परेपछि गोलीगाँठाहरू सुन्निएमा\n-पिसाब गर्दा अत्यधिक फिँज आउन थाले\n- पिसाब धमिलो हुन थाल्ने \n-पिसाबको रङ्ग फेरिने, कोकाकला जस्तो कालो चियाजस्तो पिसाब आउन थाले\n- पिसाब फेर्दा पोल्न थाल्ने\n- जिरिङ जिरिङ हुने, ज्वरो आउला जस्तो हुने, कहिलेकाहीँ ज्वरो आउने\n- दुवैतिरको कोखाहरू दुखेर ज्वरो आयो भने माथिका लक्षणहरू देखिएका छन् भने पनि मिर्गौला परीक्षण गर्नुपर्छ। त्यस्तै नदुख्ने औषधी, एन्टिबायोटिक धेरै खाएको छ भने पनि मिर्गौलाको परीक्षण गर्नुपर्छ। मिर्गौलाको उपचारमा नेपालको फड्को  १०/१५ वर्षको अवधिलाई हेर्ने हो भने हामीले मिर्गौला उपचारको क्षेत्रमा ठूलो फड्को मारेका छौं। हामीसँग विकसित देशकै सरह उपचार पद्धति र सबै सेवा छन्। यसो भन्दै गर्दा यो सेवा नेपालभरी पाउन भने गाह्रो छ। यो सेवा विशेष गरेर ठूला सहर काठमाडौं, पोखरा, चितवन लगायतका सहरमा छन्। नेपाल सानो देश भएकाले यी ठाउँमा पुग्न कठिन छैन। पहिलाको भन्दा उपचार सहज बन्दै गएको भए पनि यसको समान पहुँच छैन। मिर्गौला रोग भन्नासाथ फेल भन्ने होइन। यो रोग निको हुन्छ। तर समयमै पत्ता लगाउन सक्नुपर्छ। सुरूमै मिर्गौला रोग पत्ता लगाए प्रत्यारोपण र डायलासिसमा पुग्न नपरोस् भन्ने हाम्रो चाहना हो। जिन्दगीभरि औषधी खानुपर्‍यो भने पनि कतिपय औषधीहरू निःशुल्क पाउन सकिन्छ। डायलासिस र प्रत्यारोपण भनेको उपचार होइन दुवै मिर्गौलाले काम गर्न छोडेपछि गरिने डायलासिस, मिर्गौला प्रत्यारोपण भनेको उपचार होइन। यो त जिन्दगी लम्ब्याउने उपाय मात्र हो। यसले मिर्गौला रोगलाई निको पार्न सक्दैन। अर्को मान्छेले दान दिएको मिर्गौलाले पूर्ण काम गर्छ भन्ने हुँदैन। किनकि यो भनेको प्रकृतिको विरूद्धमा गरेको कुरा हो। यसले जिन्दगीलाई केही लम्ब्याउन सहज बनाउने मात्र हो। डायलासिसभन्दा प्रत्यारोपणले गुणस्तरीय जीवनमा सहज बनाउँछ। डायलासिसमा पनि विश्वमा भएको पेरिटोनियल डायलासिस र हेमो डायलासिस हो। हेमो डायलासिसमा ४ घण्टा मेसिनमा बस्नुपर्छ। हप्तामा २/३ पटक यो डायलासिस गर्नुपर्छ। अरू देशको तुलनमा नेपालमा डायलासिसको पहुँच धेरै छ। किनकि डायलासिसमा सरकारले सुविधा दिएको छ। सरकारले सहज बनाउन सक्ने भनेको पेरिटोनियल डायलासिस हो। जुन घरमै बसेर गर्न सकिन्छ। प्रत्यारोपण गरेपछि बिरामीलाई धेरै सहज हुन्छ। उसले काम गर्न र कमाउन सक्ने भएकाले आर्थिक भार कम हुन्छ। अहिले हाम्रो देशमा दाताको कमी छ। नजिकको नातेदारबाट मात्र लिन सक्ने प्रावधान छ। त्यसैले मृत्युपर्यन्त प्राप्त हुने जुन अंगहरू छन् त्यसलाई सहज बनाउन जरूरी छ। देशभरि यसको विकास र विस्तार गर्न जरूरी छ। त्यसले गर्दा डायलासिसको लगानी कम हुन्छ। हामीले स्याटलाइट डायलासिस सेवालाई समेत विस्तार गर्न जरूरी छ। मुख्य अस्पतालको मातहतमा स्याटलाइट डायलासिस केन्द्र सञ्चालन गर्न सकिन्छ। त्यसको लागि विज्ञ नर्स भए पुग्छ। केही समस्या भएमा विज्ञ चिकित्सकले सहज बनाइदिन सक्छ। म अस्ट्रेलिया भएको बेलामा एकैचोटि धेरै स्याटलाइट सेन्टरसँग समन्वय गर्न सक्थेँ। अर्को पेरिटोनियल डायलासिस जुन घरमै बसेर गर्न सकिन्छ। त्यो गर्‍यो भने बिरामीलाई एकदमै धेरै सुविधा हुन्छ। बिरामीलाई धेरै टाढासम्म हिँड्न पर्दैन। आफ्नो काम गर्न सहज हुन्छ। यसका लागि विशेष प्रकारको फ्लुड चाहिन्छ। यसको उत्पादन सरकारले गर्न सक्यो भने धेरै सहज हुन्छ। त्यसैले यसबारे धेरै जनचेतना बढाउन जरूरत देखिन्छ। हाम्रो देशमा दुर्गम क्षेत्र धेरै छ। तथापि यी रोगको उपचारभन्दा रोकथामका लागि विभिन्न कार्यक्रम चलाउन जरूरी छ। (त्रिवि चिकित्सा शास्त्र अध्ययन संस्थान आइओएमकी डिन समेत रहेकी वरिष्ठ मिर्गौला रोग विशेषज्ञ प्रा.डा. दिव्या सिंह शाहसँग हामीले भिडिओ कुराकानी गरेका छौं।)     "
    },
    {
        "title": "स्वास्थ्य चौकीको पक्की भवन बनेपछि नौमती बजाएर स्थानीयले मनाए खुशीयाली",
        "link": "https://www.setopati.com/social/345441",
        "content": "रघुगङ्गा गाउँपालिका–७ चिमखोलाका ८३ वर्षीय लबहादुर पुन गाउँमा स्वास्थ्यचौकी भवन बनेपछि खुसी छन्।गाउँमा पुरानो र साँघुरो भवनबाट सेवा लिँदै आएकोमा पक्की सुविधा सम्पन्न भवन बनेपछि सेवा लिन सहज हुने उनको आशा छ। भौगोलिक रूपमा विकट र दुर्गम क्षेत्रमा अवस्थित चिमखोलामा स्वास्थ्यचौकी भवन निर्माण भएपछि स्थानीयले खुसियाली मनाएका छन्। गाउँपालिका र संघीय सरकारको एक करोड ७९ लाख ३९ हजार ३२ लागतमा दुईतले सुविधासम्पन्न स्वास्थ्यचौकी भवन निर्माण भएको हो। भवन निर्माण भएर सेवा सञ्चालनको उपलक्ष्यमा स्थानीयले नौमती बाजासहित नाचगान गरेर खुसियाली पनि मनाए। नयाँ भवनबाट सरल र सहजरुपमा स्वास्थ्योपचार सेवा लिन सुविधा पुगेको स्थानीय ६४ वर्षीय मनिराम पुनले बताए। चिमखोलाको मलाङमा स्थानीयको १० लाख र रघुगङ्गा गाउँपालिकाको १० लाख बजेटमा पाँच रोपनी जग्गा खरिद गर्ने र सम्माएर व्यवस्थापन गर्ने काम गरिएको थियो। भवन उद्घाटन गर्दै गाउँपालिका अध्यक्ष भवबहादुर भण्डारीले आवश्यक सामग्रीको बन्दोबस्त गरी नवनिर्मित भवनबाट सेवा शुभारम्म गरिएको बताए। उनले भवनमा थप औजार उपकरण र औषधिको उपलब्धता गराएर स्वास्थ्यचौकीमा बर्थिङ सेन्टरको समेत सेवा विस्तार गर्ने तयारी गरिएको जानकारी दिए। भवन बनाउन रघुगङ्गा गाउँपालिकाले एक करोड पाँच लाख ४० हजार ४४२ र संघीय सरकारको विशेष अनुदानबाट ७३ लाख ९८ हजार पाँच सय ९० लगानी भएको छ। आर्थिक वर्ष २०७८/७९ देखि निर्माण सुरु भएको स्वास्थ्यचौकी भवन दुई चरणमा ठेक्का लगाएर निर्माण गरिएको हो। भवनको तला थप गर्न र भवनको सम्पूर्ण निर्माण सम्पन्न गर्न भगवतीरमालिका निर्माण कन्ट्रक्सनले ठेक्का लिएको थियो भने स्थानीय निर्माण व्यवसायी प्रदीप पाइजाले कामको जिम्मा लिएर निर्माण सम्पन्न गरेका हुन्। उद्घाटन समारोहमा निर्माण कम्पनीका प्रतिनिधि विजय भट्टचनाले स्वास्थ्यचौकी भवनको चाबी गाउँपालिका अध्यक्ष भण्डारीलाई हस्तान्तरण गरेका छन्। भवनमा बिरामी चेकजाँच, बर्थिङ सेन्टर, औषधि भण्डारण, कर्मचारी आवासलगायतको लागि छुट्टाछुट्टै कोठाको व्यवस्था गरिएको छ। भवनको सुरक्षाको लागि पर्खाल निर्माण, तारबार, रङरोगनसँगै विद्युत्, खानेपानी जडान गरिएको छ।  खुला ठाउँ र फराकिलो कोठाहरु रहेकाले बिरामीको चेकजाँच गर्न र सेवाग्राहीलाई समेत सहजरुपमा स्वास्थ्य सेवा लिने सुविधा पुगेको स्वास्थ्यचौकीका प्रमुख हिस्टुरी पाइजाले जानकारी दिए। नवनिर्मित स्वास्थ्यचौकी भवनमा बर्थिङ सेन्टरसँगै गुणस्तरीय स्वास्थ्य सेवा प्रदानको लागि आवश्यक सामग्री, उपकरण तथा जनशक्तिको व्यवस्थापन गर्ने वडा कार्यालयको तयारी छ । विभिन्न टोल बस्तीमा छरिएको चिमखोलामा नागरिकलाई सरल र सहजरुपमा स्वास्थ्य सेवा उपलब्ध गराउनका लागि यसअघि चिमखोलाको पात्लेखेतमा सामुदायिक स्वास्थ्य एकाइ स्थापना गरिसकिएको छ भने नामेला बस्तीमा समेत सामुदायिक स्वास्थ्य एकाइ स्थापना गर्न लागिएको वडाध्यक्ष थकबहादुर पाइजाले जानकारी दिए। रघुगंगा गाउँपालिकामा वडा नम्बर १ बेगबाहेकका सबै वडामा स्वास्थ्यचौकी भवन निर्माण भएको छ। भौगोलिक विकटता रहेको र स्वास्थ्यचौकीमा पुगेर सेवा लिन घन्टौँ हिँड्नुपर्ने ठाउँका नागरिका लागि गाउँपालिकाले सामुदायिक स्वास्थ्य एकाइ स्थापना गरेर आधारभूत स्वास्थ्य सेवाको पहुँच विस्तार गरिरहेको छ। "
    },
    {
        "title": "काठमाडौंका चिटिक्क फुटपाथको डिजाइन भित्र्याउने कम्पनी (भिडिओ)",
        "link": "https://www.setopati.com/social/345381",
        "content": "लोकतान्त्रिक सहर त्यो हो, जहाँ सडकभन्दा चौडा फुटपाथ हुन्छ। जहाँ गाडीभन्दा बढी पैदलयात्रुलाई महत्त्व दिइन्छ। जहाँ सडक विस्तार वा अरू कुनै किसिमको अतिक्रमणबाट फुटपाथ मुक्त रहन्छ। एउटा भनाइ नै छ — सहरको फुटपाथ लोकतन्त्रको मानक हो। काठमाडौंको कुरा गर्ने हो भने केही अघिसम्म यहाँको फुटपाथ साह्रै दरिद्र थियो। छकुने ब्लक छापिएका हुन्थे। टुटेफुटेका ब्लकले हिँड्न त गाह्रो हुन्थ्यो नै, सहरी सौन्दर्य पनि बिगार्थ्यो। अपांगतामैत्री त परै जावस्, ब्लकहरू पछ्याउँदै हिँड्दा कुन खाल्डोमा परिने हो टुंगो हुन्थेन। त्यसमाथि फुटपाथकै बीचमा ठडिएका पोल, भुइँसम्म लत्रिएका तार र ढक्कन उघारेरै राखिएका मंगालले दुर्घटनालाई दिनदहाडै निम्तो दिइरहेका हुन्थे। बर्खामा त्यहीँबाट उर्लिएर निस्कने भेलले पैदलयात्रुसमेत बगाएका घटना काठमाडौं सहरका लागि नौलो थिएन। अहिले यसमा बदलाव आएको छ।  काठमाडौं उपत्यकामा धमाधम नयाँ फुटपाथ विस्तार हुँदैछ। न्यूरोडदेखि सिंहदरबार आसपास, अनामनगरदेखि पुतलीसडक, तीनकुनेदेखि सिनामंगल र ललितपुरको पुल्चोक, जावलाखेलदेखि सहरका भित्री सडकमा समेत नयाँ फुटपाथ बनेको छ। यी फुटपाथमा छकुने ब्लकको सट्टा इँटा आकारको आयाताकार ब्लक (पेभर्स) बिछ्याइएको छ। रंगीचंगी ती ब्लक झट्ट हेर्दा नै 'आहा' भन्ने खालका छन्। त्यसले सौन्दर्य मात्र बढाएको छैन, पैदलयात्रुको मन पनि जितेको छ। यस्तो फुटपाथ काठमाडौं उपत्यकामा मात्र सीमित छैन। भरतपुर, वीरगन्ज, विराटनगर, भैरहवा लगायत ठूला सहरका निर्माणाधीन सडकपेटीमा पनि यही रंगीचंगी ब्लक प्रयोग भइरहेका छन्। काठमाडौं उपत्यका लगायत देशैभरि सौन्दर्य फिँजाउने नयाँ स्वरूपको यो फुटपाथ कहाँबाट थालनी भयो? कसरी भयो? यो स्टोरीमा हामी यसैबारे चर्चा गर्दैछौं। काठमाडौं उपत्यकामा यो डिजाइनको फुटपाथ भित्र्याउने श्रेय 'एसियन कंक्रिटो' भन्ने कम्पनीलाई जान्छ। एसियन कंक्रिटोले ललितपुर महानगरका केही मुख्य सडकबाट रंगचंगी आयाताकार पेभर्सयुक्त नयाँ डिजाइनको फुटपाथ थालनी गरेको थियो। यसका लागि महानगरले तोकेको ठाउँमा करिब ४२ लाख रूपैयाँ खर्चेर तीन सय मिटरको नमूना फुटपाथ बनाएको एसियन कंक्रिटोका प्रबन्धक श्याम झा बताउँछन्। त्यहीँबाट यो डिजाइन काठमाडौं हुँदै देशका अन्य सहरमा फैलिएको उनको भनाइ छ। ललितपुर महानगरका मेयर चिरिबाबु महर्जनसँग यसबारे कुरा गर्दा उनले फुटपाथमा रंगीन ब्लक प्रयोग गर्दाको रोचक प्रसंग सुनाए। उनी आफ्नो पहिलो कार्यकालको सुरूआतदेखि नै फुटपाथको रंगरोगन बदल्न चाहन्थे। तर भनेजस्तो सामग्री बजारमा सहजै उपलब्ध थिएनन्। छकुने ब्लक आज छाप्यो भोलि उप्कने र ब्लक बिछ्याउन प्रयोग गरिने धुलो पानीले बगाएर भ्वाङ पार्ने समस्याले फुटपाथहरू भग्न हुँदै गएका थिए। २०७७ सालको कुनै एकदिन एसियन कंक्रिटोका केही प्रतिनिधि ललिपुर महानगरको सम्पर्कमा पुगे। उनीहरूले ब्लक निर्माणमा केही मौलिक र रचनात्मक काम गरिरहेका थिए। महर्जनले एसियन कंक्रिटोका प्रतिनिधिलाई एउटा प्रस्ताव राखे। 'मैले उहाँहरूलाई राष्ट्रसंघको नेपाल कार्यालय रहेको ठाउँ हरिहरभवन जाने सडकदेखि पुल्चोक क्याम्पस जाने घुम्तीसम्मको भाग देखाएँ र त्यहाँ डेमो (नमूना) फुटपाथ बनाउन भनेँ,' मेयर महर्जनले त्यति बेलाको घटना सम्झे। महर्जनको प्रस्तावअनुसार एसियन कंक्रिटोले 'डेमो' निर्माण गर्‍यो। फुटपाथको नयाँ ढाँचा तयार भएपछि उनले छिमेकी पालिकाका प्रमुख र प्रतिनिधिहरूलाई बोलाएर देखाए। 'यो शैलीको फुटपाथ टिकाउ र पैदलयात्रुलाई सहज हुने सुझाव सबैले दिएपछि हामीले अन्यत्र पनि यही ढाँचामा बनाउन थाल्यौं,' महर्जनले भने।  एसियन कंक्रिटोका प्रबन्धक श्याम झा यो डिजाइनको फुटपाथ लोकप्रिय हुनुमा ललितपुर महानगरको ठूलो हात रहेको बताउँछन्। 'चिरिबाबुजीको कार्यकाल डेढ वर्षजति बाँकी थियो होला। हामीले केही नयाँ डिजाइन देखायौं। उहाँले डिजाइन लिएर त धेरै जना भेट्न आउँछन्, तपाईंहरू फुटपाथको स्वरूप परिवर्तन गर्न सक्नुहुन्छ भने हामी ठाउँ उपलब्ध गराइदिन्छौं, त्यहाँ डेमो बनाएर देखाउनुस् भन्नुभयो,' झाले मेयर महर्जनसँगको कुराकानी सम्झे, 'त्यति बेला फुटपाथमा छकुने ब्लक बिछ्याउने चलन थियो। हामीले त्यसलाई निकालेर रंगीबिरंगी आयाताकार ब्लक बिछ्यायौं। बीचमा दृष्टिविहीनहरूले प्रयोग गर्न मिल्ने आयाताकार टेक्सटायल पनि राख्यौं। यसले फुटपाथलाई अपांगतामैत्री बनायो।' एसियन कंक्रिटोले बनाएको डिजाइन चित्त बुझेपछि त्यसलाई ललितपुर महानगरले सहरभरि कार्यान्वयनमा ल्यायो। त्यसैबीच सडक डिभिजन कार्यालय काठमाडौंले पनि २०७८ सालमा तीनकुने क्षेत्रमा फुटपाथ बनाउन सुरू गरेको थियो। उसले पनि छकुने ब्लकको सट्टा आयाताकार पेभर्स नै बिछ्यायो। सडक डिभिजन काठमाडौंका सूचना अधिकारी महानन्द जोशी ललितपुर महानगरमा रंगीन ब्लक छापेको देखेपछि त्यसैलाई अनुसरण गरेको बताउँछन्। अब हामी चर्चा गरौं, सडकपेटीमा नयाँ बान्की थप्ने यो पेभर्स एसियन कंक्रिटोले कसरी भित्र्यायो? एसियन कंक्रिटोका निर्देशक मनिष रूङ्गटा र पूर्वसञ्चालक (हाल दिवंगत भइसकेका) अनिल जटिया ब्लक निर्माणमा नयाँ प्रविधि खोजिरहेका थिए। त्यही क्रममा जर्मनको मासा ग्रुपले निर्माण गरेको पेभर्सबारे उनीहरूले थाहा पाए। मासाले स्वचालित प्रविधिबाट गुणस्तरीय पेभर्स निर्माण गरिरहेको थियो। उनीहरूले त्यो प्रविधि नेपाल भित्र्याउने निश्चय गरे। 'त्यसका लागि उनीहरूले आफ्नो मापदण्डअनुसार प्लान्ट स्थापना हुनुपर्ने सर्त राखे। त्यसको गुणस्तर आफैले जाँच्ने सर्त पनि राखे,' झाले भने, 'ती सर्त मान्न मञ्जुर गरेपछि र त्यसको विश्वसनीय आधार देखाएपछि बल्ल समझदारीपत्रमा हस्ताक्षर भयो।' मासा ग्रुपसँग समझदारी गरेपछि उनीहरूले पश्चिम नवलपरासीमा एसियन कंक्रिटोको प्लान्ट स्थापना गरे। यो प्लान्टले जर्मन प्रविधिमा आधारित रहेर उच्च भारवहन क्षमतायुक्त, बाक्लो, पानी सोस्ने, गुणस्तरीय र रंगीचंगी पेभर्स बनाउन थाल्यो। विभिन्न डिजाइनका पेभर्स बनाएर उनीहरू स्थानीय तह धाउन थाले। कसैले डिजाइन मन पराए, कहीँ भने नमूना फुटपाथ बनाएर मन जित्नुपर्‍यो। 'अहिले हामी काठमाडौं, ललितपुरसहित देशका अधिकांश महानगर र ठूला सहर रहेका उपमहानगरसँग सहकार्य गरिरहेका छौं,' झाले भने, 'फुटपाथ रंगीन र आकर्षक मात्र भएर पुग्दैन, सबैको पहुँचमा हुनुपर्छ। हामीकहाँ यसरी सोचिएकै छैन।' उनका अनुसार डेढ अर्ब रूपैयाँ लागतमा जडान गरिएको प्लान्टले दैनिक पाँच सय टन कर्भ स्टोन, पेभर्स, ब्रिक्स, टेक्सटायल, ब्लक लगायत उत्पादन गर्छ।  अहिले एसियन कंक्रिटोले रूपन्देहीको लुम्बिनी क्षेत्रमा रंगीन ब्लक बिछ्याइरहेको छ। ५० करोड रूपैयाँ ठेक्कामा उसले यो काम गरिरहेको हो। यो सकेलगत्तै अर्को चरण सुरू हुने र त्यसको लागत ३५ करोड हाराहारी रहेको झाले बताए। काम विस्तार हुँदै जाँदा केही समयअघि मासाका प्रतिनिधि नेपाल आएका थिए। उनीहरूले प्लान्ट अवलोकन गरे। 'जर्मनमा भन्दा फराकिलो बजार र मापदण्ड पूर्ण पालना भएको देखेपछि उहाँहरू खुसी हुनुभयो,' झाले भने। काठमाडौंमा कुन-कुन निकायले बनाइरहेका छन् त फुटपाथ? काठमाडौं महानगरभित्र करिब १ हजार ३ सय किलोमिटर सडक छ। ८ मिटरभन्दा कम चौडा सडक महानगरको स्वामित्वमा पर्छ। त्यसबाहेकका सडक संघ र प्रदेशको क्षेत्राधिकारमा पर्छन्। काठमाडौं महानगरका प्रवक्ता नवीन मानन्धरले जसको स्वामित्व भए पनि फुटपाथ प्राथमिकतामा रहेको बताए। 'अहिले हामीले स्वामित्वभन्दा पैदलयात्रुको आवश्यकतालाई ध्यानमा राखेका छौं,' उनले भने, 'पैदलयात्रुको सुगमता हेरेर फुटपाथमा रंगीन पेभर्स र कर्भ स्टोन प्रयोग गरिरहेका छौं। केही डिजाइन काठमाडौंका मौलिक हुन् भने केही अरू पालिकाको नमूना अनुसरण गरेका छौं।' काठमाडौं महानगरले १७ खण्डमा फुटपाथ बनाइरहेको छ। महानगरको सार्वजनिक निर्माण विभाग प्रमुख सुरज शाक्यका अनुसार लैनचौरदेखि नारायणगोपाल चोक, प्रदर्शनीमार्ग, त्रिपुरेश्वरदेखि कलंकी, नयाँ बजार जग्गा एकीकरण आयोजना र बालुवाटार क्षेत्रमा फुटपाथ निर्माणाधीन छ। त्यस्तै, तीनकुनेदेखि गौशाला, नयाँबानेश्वरदेखि पुरानो बानेश्वर, थापाथलीदेखि कालिमाटी, बागबजारदेखि सिनामंगल, लैनचौरदेखि बालाजु, नक्साल भगवतीबहालदेखि नागपोखरीसम्म पनि महानगरले फुटपाथ बनाइरहेको छ। जडिबुटीदेखि पुरानो सिनामंगल, माइतीघर मण्डलदेखि तीनकुने र बालाजुदेखि विशालनगरसम्म पनि फुटपाथ निर्माणाधीन छ।  शाक्यका अनुसार काठमाडौं महानगरभित्र १ अर्ब २५ करोड ४७ लाख ६१ हजार रूपैयाँ लागतमा फुटपाथ निर्माण भइरहेको छ। महानगरले अहिलेसम्म ४३ किलोमिटर नयाँ फुटपाथ बनाइसकेको छ। यी सबै फुटपाथ बहुरंगी पेभर्स प्रयोग गरी बनाइएका हुन्। काठमाडौंभित्र फुटपाथ बनाउनेमा महानगर मात्र छैन। सडक डिभिजन काठमाडौंले पनि बनाएको छ। सडक डिभिजनले यसबीच साढे ९ किलोमिटर फुटपाथ बनाएको त्यहाँका सूचना अधिकारी महानन्द जोशीले जानकारी दिए। नयाँ बानेश्वर-शंखमूल, बागमती करिडोर, दरबारमार्ग, पुतलीसडक, तीनकुने-कोटेश्वर, तिलगंगा-गौशाला, धुम्बाराही-गोल्फुटार, ताहाचल-छाउनी, बानेश्वर-तीनकुने लगायत ठाउँमा सडक डिभिजन काठमाडौंले फुटपाथ बनाएको हो। ललितपुर महानगरले पनि सात किलोमिटर नयाँ फुटपाथ बनाएको छ। ठाउँ-ठाउँमा पेटी बनाउने काम जारी रहेकाले तथ्यांक अझै बढ्ने ललितपुरका मेयर महर्जनले बताए। उनका अनुसार ललितपुर महानगरले नयाँ फुटपाथ बनाउन अहिलेसम्म करिब ७ करोड रूपैयाँ खर्च गरेको छ।  "
    },
    {
        "title": "बंगलादेशी नोटमा संस्थापक नेताको तस्बिर हटाउने तयारी",
        "link": "https://www.setopati.com/social/345413",
        "content": "बंगलादेशले आफ्ना नोटहरूबाट प्रथम राष्ट्रपति शेख मुजिबुर रहमानको तस्बिर हटाउने तयारी गरेको छ। रहमान केही समयअघि मात्रै निर्वासनमा गएकी पूर्वप्रधानमन्त्री शेख हसिनाका बुबा हुन्। उनको तस्बिर हटाउने तयारी भएको टाइम्स अफ इन्डियाले जनाएको छ। विद्यार्थी आन्दोलनपछि हसिनाले देश छाडेर गएको केही महिनापछि यो कुरा बाहिरिएको हो। उनी गत जुलाईमा बंगलादेश छाडेर भारत पुगेकी हुन्।  बंगलादेशी बैंकले त्यहाँका २०, १००, ५०० र १००० दरका नयाँ नोटमा रहमानको फोटो नराखी छाप्ने तयारी गरिरहेको जनाएको हो। त्यसको सट्टामा बंगाली परम्परा, धर्म र विद्यार्थी आन्दोलनका क्रममा बनाइएका ग्राफिटी (एक प्रकारको चित्रकला) झल्किनेगरी राख्ने तयारी भइरहेको जनाएको हो। ‘नयाँ नोटमा शेख मुजिबुर रहमानको तस्बिर रहनेछैन,’ बंगलादेश बैंकका कार्यकारी निर्देशक हुसनियरा शिखाले भने। अबको ६ महिनाभित्र नयाँ नोटहरू बजारमा पठाइने पनि उनले बताए। रहमानलाई बंगलादेशका ‘फादर अफ द नेशन’ अर्थात अभिभावकका रूपमा हरिन्‍छ। "
    },
    {
        "title": "पुष्प-धीरेन्द्रको स्मृतिमा रक्तदान",
        "link": "https://www.setopati.com/social/345366",
        "content": "तत्कालिन नेकपा (माओवादी) द्वारा सञ्चालित दश वर्षे जनयुद्धका दौरानमा राज्यद्वारा वेपत्ता पारिएका झापा दमकका योद्धा पुष्पराज बस्नेतको सम्झनामा रक्तदान कार्यक्रम आयोजना गरिएको छ। पुष्प-धीरेन्द्र स्मृति प्रतिष्ठानद्वारा दमक स्थित आफ्नै कार्यालय परिसरमा आयोजित रक्तदान कार्यक्रममा स्थानीय रक्तदाताहरुले रक्तदान गरेका छन्। झापा दमक–१ निवासी सहोदर दाजुभाइ पुष्पराज बस्नेत र धीरेन्द्र बस्नेतलाई वि.स.२०६० सालमा तत्कालीन शाही नेपाली सेनाले भैरवनाथगणवाट बेपत्ता पारेको थियो। आज मंसिर २१ गते पुष्पराज बस्नेतको ४७ औं जन्मदिनको अवसर पारेर रक्तदान कार्यक्रम राखिएको आयोजक पुष्प-धीरेन्द्र स्मृति प्रतिष्ठानका अध्यक्ष शंकर बस्नेतले जनाए। राज्यद्वारा वेपत्ता पारिएका योद्धा पुष्पराज र धीरेन्द्र बस्नेतको स्मृति र सम्मानमा स्थापित प्रतिष्ठानले झापा दमकमा सिटिइभिटिसंगको साझेदारीमा गैरनाफामुलक वहुप्राविधिक शिक्षालय सञ्चालन गर्दै आएको छ। शिक्षालयले सहिद तथा द्वन्द्व प्रभावित परिवारका विद्यार्थीलाई पुर्ण नि:शुल्कताको छात्रवृत्ति प्रदान गर्ने गरेको प्रतिष्ठानका अध्यक्ष बस्नेतले वताए। "
    },
    {
        "title": "अमेरिकाको क्यालिफोर्नियामा ७ म्याग्नेच्युडको भूकम्प",
        "link": "https://www.setopati.com/social/345362",
        "content": "अमेरिकामा शक्तिशाली भूकम्प गएको छ। क्यालिफोर्निया राज्यको फेर्नडेल सहरलाई केन्द्रबिन्दु बनाएर स्थानीय समयअनुसार बिहीबार बिहान १०:४४ बजे ७ म्याग्नेच्युडको भूकम्प गएको हो। भूकम्पबाट मानवीय र भौतिक क्षति भएको विवरण नआएको समाचार संस्था एशोसियटेड प्रेसले उल्लेख गरेको छ। पसल र मार्टहरूमा भने सामानहरू छरपस्ट भएका थिए। क्षति नभएपनि त्यहाँका नागरिकहरूले धेरै सेकन्डसम्म जमिन हल्लिएको महशुस गरेका थिए भनेर एपीले लेखेको छ। ७.१ म्याग्नेच्युडको भूकम्पपछि स-साना कम्पनहरू गएका थिए। बिहीबारको भूकम्पलाई सन् २०१९ पछिकै शक्तिशाली भनिएको छ। त्यतिबेला ७.१ म्याग्नेच्युडको भूकम्प गएको थियो। भूकम्पपछि फर्नडेलको तटीय क्षेत्रमा सुनामीको चेतावनी दिइएको थियो।  "
    },
    {
        "title": "आज विवाह पञ्चमी पर्व",
        "link": "https://www.setopati.com/social/345351",
        "content": "प्रत्येक वर्ष मार्गशीर्ष शुक्ल पञ्चमीका दिन मनाइने विवाह पञ्चमी पर्व शुक्रबार देशभर श्रीरामचन्द्र र सीताको पूजा आराधनासहित प्रतीकात्मक रूपमा विवाह गरिदिएर मनाइँदैछ। त्रेतायुगमा आज अर्थात् मार्गशीर्ष शुक्ल पञ्चमीका दिन सीता र रामको विवाह भएको सम्झनामा शुक्रबार देशभर राम–सीताको पूजा आराधना गरी यो पर्व मनाउन लागिएको हो। मिथिलाको प्राचीन राजधानी जनकपुरधाममा भगवान् सीता र रामको विवाह महोत्सव आज विधिपूर्वक हुँदैछ। गोस्वामी तुलसीदासले रामायणमा वर्णन गर्नुभएअनुसार जनकनन्दनी सीताको विवाह भएको दिनलाई सम्झेर मिथिलावासीले यस पर्वलाई विशेष महोत्सवका रूपमा मनाउने गरेका छन्  त्रेतायुगमा मिथिलाका राजा जनकले आफ्नी छोरी सीताको स्वयंवरका लागि राखिएको शिवधनुषलाई अयोध्याका राजा दशरथका जेठा छोरा रामले तीन टुक्रा पारे। शिवधनुषलाई भाँचेपछि मार्गशीर्ष शुक्ल पञ्चमीका दिन राम र सीताको भव्य समारोहबीच विवाह सम्पन्न भएको किंवदन्ती छ। रामायणअनुसार जनकपुरधामको रङ्गभूमिमा आयोजना गरिएको स्वयंवरमा ५६ कोटी देवीदेवताको उपस्थिति रहेको विश्वास गरिन्छ। सीतालाई छोरी–बहिनीका रूपमा मान्ने मिथिलावासी महोत्सवमा देवीदेवताको सहभागिता सशरीर नभए पनि अदृश्य रूपमा हुने विश्वासले हर्षोल्लासका साथ प्रतिछाया जन्तीको आगमनदेखि बिहेसम्ममा सहभागी हुन्छन्। महोत्सव मनाउने क्रममा मिथिलाको संस्कृतिअनुसार मटकोर, तिलकोत्सव, स्वयंवर र विवाह संस्कार सम्पन्न हुन्छ। पौराणिक मान्यता अनुरूप राम मन्दिरबाट बाजागाजा, झाँकीसहित भगवान् रामको प्रतिमालाई विशेष रूपमा निर्मित डोला सिंहासनमा राखी रङ्गभूमिमा पु¥याइन्छ । त्यस्तै जानकी मन्दिरबाट सीतालाई विशेष सुसज्जित डोलामा राखी रंगभूमिमा लगिन्।  रंगभूमिमा स्वयंवरविधि, परीक्षणको वैवाहिक विधि सम्पन्न भएपछि सीता–रामलाई जानकी मन्दिरमा ल्याइन्छ। त्यसपछि मिथिला संस्कृतिअनुसार विवाह सम्पन्न हुन्छ। यस अवसरमा निस्केको भगवान्को डोला शोभायात्रामा राज्यका विभिन्न स्थानलगायत सीमावर्ती भारतीय क्षेत्रका श्रद्धालु भक्तजनसमेत सहभागी हुने गर्छन्। रंगभूमि मैदानमा वर र वधु पक्षबीच हुने गरेको हाँसो, ठट्टा तथा गाउँगाउँबाट आउने गरेको सीतारामको प्रतीकात्मक झाँकी र लाखौं संख्यामा सम्मिलित भक्तजनको उत्साहले वास्तविक विवाहको रमितालाई उछिनेको हुन्छ । पहिले तिरहुतियागाछीमा मनाइने यो महोत्सव दुई दशकअघिदेखि रंगभूमिमा विशेष कार्यक्रमसहित मनाउने गरिएको छ। श्रद्धालु भक्तजन बिहान सबेरैदेखि पवित्र सरोवर र नदीमा स्नान गरी पूजाअर्चना गर्ने गर्छन्। यस अवसरमा भजनकीर्तन, रामलीला, झाँकी र प्रवचनको पनि आयोजना हुँदै आएको छ । देवताको मानवीयकरणको भावनासँग सम्बद्ध विवाह महोत्सवमा सरिक भएपछि मनोवाञ्छित फल र मोक्ष प्राप्त हुने जनविश्वास छ। उक्त महोत्सव पहिले एक महिनासम्म भव्य रूपमा मनाउने गरिएकामा हाल पाँच दिनसम्म मनाइन्छ। यसैगरी देशभरका राम–सीता मन्दिरमा पनि विशेष पूजा आराधना र महोत्सव गरी विवाह पञ्चमी पर्व मनाइँदैछ। आज विवाह गर्न साइत नचाहिने सामाजिक मान्यता छ। भगवान् श्रीरामचन्द्रको जन्मभूमि चितवनको माडी नगरपालिकास्थित अयोध्यापुरी भएको सार्वजनिक चर्चापछि पुरातत्व विभागले यस क्षेत्रका विज्ञसहित सहभागी गराएर अध्ययन गरिरहेको जनाइएको छ। अध्ययन प्रतिवेदन प्राप्त भएपछि उत्खननलगायत काम अघि बढाइने भएको छ। रामचन्द्र मन्दिर बत्तीसपुतलीमा विवाहपञ्चमी उत्सव काठमाडौँ महानगरपालिका–९ बत्तीसपुतलीस्थित श्रीरामचन्द्र मन्दिरमा पनि आज विवाह महोत्सवको कार्यक्रम आयोजना गरिएको छ। श्रीरामचन्द्र मन्दिर जीर्णोद्धार एवं सवर्द्र्धन समितिको आयोजनामा यहाँ विवाह महोत्सव मनाउन लागिएको हो। विवाह महोत्सव बिहान ९ः०० देखि दिउँसो १ः०० बजेसम्म आयोजना गरिने मन्दिर व्यवस्थापन समितिले जनाएको छ। यसैगरी गोकर्णेश्वर नगरपालिका–९ आरुबारी र वडा नम्बर २ को भूमिस्थलीस्थित श्रीरामचन्द्र मन्दिरमा पनि विभिन्न कार्यक्रम आयोजना गरी श्रीरामचन्द्र विवाह महोत्सव पर्व मनाइने जनाइएको छ। काठमाडौँ उपत्यका र बाहिरका श्रीरामचन्द्र मन्दिरमा पनि आज विधिपूर्वक श्रीराम सीताको पूजा, आराधनासहित विवाह गरिएिर महोत्सव मनाइने भएको छ। विवाहपञ्चमीमा दीपोत्सव गर्न मुख्यमन्त्री सिंहको आग्रह मधेस प्रदेशका मुख्यमन्त्री सतिशकुमार सिंहले विवाहपञ्चमी महोत्सवको धार्मिकता, पौराणिकता र सांस्कृतिक वैशिष्ठ्यलाई अक्षुण्ण राख्न तथा पर्वप्रति विद्यमान गहिरो आस्था अभिव्यक्त गर्न मङ्सिर २१ गते हरेक घरमा दीपोत्सव गर्न जनकपुरधामवासीलाई आह्वान गरेका छन्। बिहीबार भिडियो सन्देश जारी गर्दै मुख्यमन्त्री सिंहले विवाहपञ्चमीका दिन एघार वा एक्काइसवटा दीप भए पनि जनकपुरधामका प्रत्येक घरआँगनमा जलाएर रामजानकी विवाहप्रतिको श्रद्धाभक्ति तथा अनुष्ठान परम्परालाई थप भव्य बनाउन आग्रह गरेका छन्। जनकपुरधाममा अयोध्याबाट आएका जन्ती विभिन्न कार्यक्रममा सरिक भइरहेको भन्दै देश तथा विदेशका विभिन्न ठाउँबाट मेला भर्न जनकपुरधाम आएका श्रद्धालुभक्तजनलाई आफ्नै घरमा भए पनि बासको व्यवस्थापनमा सघाउन मुख्यमन्त्री सिंहले जनकपुरधामवासीसँग आग्रह गरे। सन्देशमा उनले भनेका छन्, ‘घरपरिवारका सदस्यले उपयोग गर्नेबाहेकका अतिरिक्त कोठामा बाहिरबाट आएका श्रद्धालुलाई जनकपुरवासीलाई बासको व्यवस्था गरिदिन म अनुरोध गर्दछु।’ मुख्यमन्त्री सिंहले बाहिरबाट आएका श्रद्धालुभक्तजनलाई होटल तथा धर्मशाला आदिमा बास व्यवस्थापन नभए प्रदेश सरकार र जनकपुरधाम उपमहानगरपालिकाले सहरका विभिन्न ठाउँमा बनाएका पालमुनि आराम गर्न सुझाए। उनले प्रदेश सरकारले जनकपुरधामका रेल्वे स्टेशन, तिरहुतिया गाछी, कलवार कुट्टी र मणिमण्डप तथा जनकपुरधाम उपमहानगरपालिकाले बाह्रबिघा मैदानमा बनाएका अस्थायी आवासमा आवश्यक भएकालाई बस्न आग्रह गरे। उनले हिँडडुल गर्न नसक्ने र श्वासप्रश्वासजस्ता रोगका समस्या भएकालाई मेला भर्न यस वर्ष पालो पर्खन भन्दै विवहोत्सवमा सहभागी हुन आउने श्रद्धालुभक्तजन तथा साधुसन्तलाई न्यानो लुगा, सुत्न ओढ्ने कम्बल, तन्ना, चादर आदि ल्याउन आग्रह गरे। "
    },
    {
        "title": "नेपाल प्रहरीले खुलायो ११६५ जवान पदमा नयाँ भर्ना",
        "link": "https://www.setopati.com/social/345350",
        "content": "नेपाल प्रहरीमा जवान पदमा नयाँ भर्ना खुलेको छ। नेपाल प्रहरीको मानवस्रोत विकास विभाग, वृत्ति महाशाखा अन्तर्गतको भर्ना छनौट शाखाले शुक्रबार १ हजार १६५ पदमा भर्ना खुलाएको हो। त्यस्तै ४७ भान्छे र ११ कुचीकार पदमा पनि नयाँ भर्ना खुलेको शाखाले जानकारी दिएको छ। कोशी प्रदेश प्रहरी तालिम केन्द्र विराटनगर, मधेस प्रदेश प्रहरी तालिम केन्द्र जनकपुर, बागमती प्रदेश प्रहरी तालिम केन्द्र दुधौलीमा दरखास्त फारम पाइने र त्यहाँ बुझाउन सकिने नेपाल प्रहरीले वजानकारी दिएको छ। त्यस्तै गण्डकी प्रदेश तालिम केन्द्र पोखरा, लुम्बिनी प्रदेश तालिक केन्द्र बुटवल, कर्णाली प्रदेश तालिक केन्द्र बाँके, सुदूरपश्चिम तालिक केन्द्र दियायलमा पनि फारम भर्न र बुझाउन सकिनेछ। यसका साथै काठमाडौं, भक्तपुर, ललितपुर जिल्ला प्रहरी परिसरका अतिरिक्त सबै जिल्ला प्रहरी कार्यायलबाट भारम भर्ने प्रबन्ध मिलाइएको भर्ना छनौट शाखाले बताएको छ। मंसिर २७ गतदेखि माघ ७ गतेसम्म फारम दर्ता गरिनेछ।       "
    },
    {
        "title": "गृहमन्त्रीका नक्कली पिए पक्राउ",
        "link": "https://www.setopati.com/social/345339",
        "content": "गृहमन्त्रीको ‘प्रमुख स्वकीय हुँ’ भन्दै प्रहरी प्रशासनदेखि विभिन्न निकायमा फोन गर्ने नक्कली 'पिए' लाई प्रहरीले पक्राउ गरेको छ। बिहीबार बैतडीका भुमेश्वर गाउँपालिका–७ का २६ वर्षीय करनसिंह विष्टलाई धुम्वाराहीबाट पक्राउ गरिएको उपत्यका अपराध अनुसन्धान कार्यालयका प्रमुख वरिष्ठ प्रहरी उपरीक्षक सानुराम भट्टराईले जानकारी दिए।  उनका अनुसार विष्टले गृहमन्त्री रमेश लेखकको पिए बताउँदै विभिन्न क्षेत्रबाट लाभ लिन खोजेका थिए। 'नक्कली पिए विष्टलाई पक्राउ गरी अनुसन्धान थालिएको छ,' उनले भने। सचिवालयले पनि नक्कली पिएको विषयबारे थाहा पाएपछि सूक्ष्म रूपमा जानकारी लिइरहेको थियो। नक्कली पिएले अनावश्यक दबाब दिएर फोन गर्न थालेपछि सचिवालयको आग्रहमा पक्राउ गरिएको प्रहरीले बताएको छ। गृहमन्त्रीको सचिवालयले पनि विभिन्न क्षेत्रमा पिए/सल्लाहाकार हुँ भन्दै फोन गर्ने व्यक्तिहरूबाट सर्तक रहन आग्रह गरेको छ। "
    },
    {
        "title": "'अलपत्र नै पार्नु थियो भने आश किन देखाएको?'",
        "link": "https://www.setopati.com/social/345175",
        "content": "सुमित्रा मिदुन ६३ वर्षकी भइन्। उनी बुटवल-१७ रानीगञ्ज बस्छिन्। उनले लालपुर्जा पाउने आशमा ५ धुर जमिन कुरेर बसेको २१ वर्ष भयो। लालपुर्जा पाइन्छ भन्ने सुनेर सुमित्रा रूपन्देहीको देवदह खैरेनीको सुकुम्बासी जग्गा छाडेर २०६० सालमा बुटवल आएकी थिइन्। आएको दुई दशकभन्दा बढी भइसक्दा पनि उनको नाममा लालपुर्जा छैन। लालपुर्जाकै आशमा उनले आधा दर्जनभन्दा बढी पटक फारम भरिसकिन्। निर्वाचनका बेला सबैजसो दलका नेताहरूले लालपुर्जा दिलाउने वाचा गरेका थिए। 'लालपुर्जा ल्याएर सिरानीमै राखिदिन्छु' भन्ने कोही नेता त्यसपछि फर्किएर गएको छैन। 'अब त लालपुर्जा नपाइ मरिने हो कि भन्ने चिन्ता लाग्न थालेको छ,' सुमित्राले भनिन्, 'नेताहरूले चुनावका बेला लालपुर्जा सिरानीमै ल्याएर राखिदिन्छौं भन्छन्। चुनाव सकिएपछि फर्किएर आउँदैनन्। लालपुर्जाकै आशमा भोट हाल्न थालेको बीस वर्ष भयो। कति सरकार फेरिए, हाम्रो अवस्था जस्ताको तस्तै छ।' सुमित्राकै जस्तो अवस्था छ बुटवल-११ देवीनगर बस्ने लक्ष्मी थापाको। लालपुर्जा पाउने आशमा उनले १२ वर्ष बिताइसकिन्। 'लालपुर्जाका लागि भन्दै हरेक वर्ष फारम भरेर जान्छन् तर लिएर कहिल्यै आउँदैनन्। लालपुर्जा दिएपछि चुनावमा फेरि के भनेर भोट माग्न जाने भनेर नदिएका होलान्,' लक्ष्मीले भनिन्। दीलकुमारी कुँवर र गजेन्द्र बहादुर कुँवर २२ वर्षदेखि बुटवल-११ देवीनगर स्थित रंगशाला मार्गमा बसिरहेका छन्। माओवादी सशस्त्र द्वन्द्वका कारण बागलुङको बुर्तिवाङमा बस्न नसकेपछि उनीहरू अलिकति भएको पाखोबारी सस्तोमा बेचेर बुटवल झरेका थिए। उनीहरूले 'छिट्टै लालपुर्जा पाइन्छ' भन्ने आश्वासनमा २२ वर्ष पहिले प्रगतिनगरको उक्त घडेरी दुई लाख रूपैयाँमा किनेका हुन्। 'लालपुर्जा दिन्छौं भन्दै धेरैले आशा देखाइरहे। पटक पटक कागजमा सही पनि गराए। एक वर्ष पहिले नापजाँच गरेर गएकाहरू फर्किएका छैनन्,' पक्षघातबाट थलिएका गजेन्द्रले भने, 'एक पटक लालपुर्जा काखमा राखेर मर्न पाए हुन्थ्यो भन्ने लागेको छ।' सानो भए पनि बसिरहेको घडेरीको लालपुर्जा पाए धितो राखेर बैंकबाट ऋण झिक्ने र छोराका लागि पसल थापिदिने योजना उनीहरूको थियो। तर हरेक पटक सरकार गठनपछि पुरानो आयोग विघटन हुने र ढिलो गरी गठन हुने नयाँ आयोगले पनि काम सुरू नगर्दै विघटन हुने समस्याले उनीहरूको योजना योजनामै सीमित छ। 'आयोगका मान्छे भन्दै आइरहन्छन्, लालपुर्जा पाइने भयो जस्तो हुन्छ। तर फेरि सरकार फेरियो, विघटन भयो भन्छन्। ढाँटेका हुन् कि साँच्चै हो, पत्याउनै नसकिने भयो,' ६६ वर्षीया दीलकुमारीले भनिन्, 'अहिले फेरि नयाँ आयोग बनेको छ रे। यसले पनि काम सुरू नगर्दै सरकार फेरिने होला। यो जुनीमा लालपुर्जा पाइन्छ भन्ने आशा नै हरायो।' जनतालाई कहिले यता, कहिले उता झुलाएर सरकारले आफ्नो दुनो सोझ्याउने काम गरेको भन्दै उनले गुनासो थपिन्, 'यसरी अलपत्र पार्नु थियो भने फारम भराएर आशा नदेखाएको भए हुन्थ्यो।' यस्तै मनोदशामा बसिरहेकी छन् सुमित्रा परियार पनि। तिनाउ खोला किनारमा बसेकी सुमित्रालाई २०७७ सालसम्म लालपुर्जा पाउँछु भन्ने ढुक्क थियो। बुटवल-११ झोलुंगे पुलछेउमा उनले जमिन कुरेर बसेको २०५९ सालदेखि हो। उनका ससुरा हर्कबहादुर दमाई भूमिहीन भएरै बिते। श्रीमान दुर्गाबहादुर दमाईको पनि लालपुर्जा नपाई सात वर्षअघि मृत्यु भयो। सुमित्रालाई पनि यो जुनीमा लालपुर्जा पाइएला भन्ने आशा हराउन थालेको छ। लालपुर्जाकै लागि उनी कैयौं दिन मजदुरी गर्न गइनन्। नागरिकता फोटोकपी गर्ने, परिवारका सदस्यको हस्ताक्षर जुटाउने, टोल र वडाबाट सिफारिस ल्याउने काममा दिन बिताएर फारम भरेकी थिइन्। तर लालपुर्जा वितरणका लागि काम गरिरहेका मान्छे नै आउन छाडे। अनि बल्ल उनले सरकार फेरिएको थाहा पाइन्। 'सरकार परिवर्तन हुनेबित्तिकै आयोग विघटन गरेर लालपुर्जा नदिने खेल खेलिन्छ,' उनले पनि गुनासो गरिन्। कुँवर दम्पती, लक्ष्मी, सुमित्राहरू लालपुर्जा पाउने आशमा वर्षौं बिताउने प्रतिनिधि मात्र हुन्। २०७६ असोज २ गते संघीय संसदको दुवै सदनबाट भूमि सम्बन्धी ऐनको आठौं संशोधन पास भएपछि बुटवलका मात्रै होइन, देशैभरिका भूमिहीन सुकुम्बासी खुसी भएका थिए। पाँच वर्ष अवधिमा एमालेका देवी प्रसाद ज्ञवाली र नेपाली कांग्रेस निकट शिक्षक संघका केन्द्रीय अध्यक्ष समेत भइसकेका केशव निरौला राष्ट्रिय भूमि आयोगको अध्यक्ष बनिसकेका छन्। हालै मात्र एमालेका हरि रिजाल अध्यक्ष नियुक्त भए। ऐन बनेपछि तेस्रो पटक बनेको आयोगले पनि लालपुर्जा दिन्छ भन्नेमा भूमिहीनहरू विश्वस्त हुन सकेका छैनन्। पछि बनेको आयोगले पहिलेका कामको स्वामित्व नलिने प्रवृत्तिले पनि भूमिहीन सुकुम्बासीलाई निराश बनाएको हो। हालै नियुक्त भएका रिजालले भने पहिलेका आयोगका कामको स्वामित्व ग्रहण गरी नयाँ कार्यविधि र कार्ययोजना बनाएर काम सुरू गरिएको बताए। 'नयाँ आयोग गठन भएपछि स्थानीय तहहरूलाई यसअघि रोकिएका काम सुरू गर्न भनेका छौं। कर्मचारी नियुक्ति प्रक्रिया अगाडि बढेको छ। आन्तरिक तयारीका सबै काम भइरहेकाले अब छिट्टै जिल्ला समिति गठन हुन्छ अनि सबैले देख्नेगरी काम गर्छौं,' उनले भने। भूमिहीनले लालपुर्जा नपाउँदासम्म आयोगका कामको कुनै प्रगति नदेखिने भएकाले अबको तीन वर्षभित्र सबै समस्या समाधान गर्ने दाबी उनले गरे। रिजालका अनुसार लालपुर्जाका लागि देशभरबाट दस लाख ८२ हजार निवेदन आयोगमा दर्ता भइसकेका छन्। देवी ज्ञवाली अध्यक्ष हुँदाको समयमा गठित जिल्ला स्तरीय आयोगले रूपन्देहीका ९ वटा पालिकामा मात्रै भूमिहीन सुकुम्बासी, भूमिहीन दलित तथा अव्यवस्थित बसोबासी गरी ७७ हजार ३ सय ५ परिवारको तथ्यांक संकलन गरेको थियो। सबभन्दा बढी दुई-तीन पुस्तादेखि नै जग्गा जोतभोग गरेर बसे पनि ६८ हजार ४ सय ७१ परिवार अव्यवस्थित बसोबासीको तथ्यांक छ। त्यस्तै ५ हजार ९ सय ५३ परिवार भूमिहीन सुकुम्बासी तथा २ हजार ८ सय ८१ भूमिहीन दलित परिवारको संख्या थियो। बुटवलमा १६ हजार बढी भूमिहीन सुकुम्बासी, भूमिहीन दलित तथा अव्यवस्थित बसोबासी छन्। यसमा पनि सबभन्दा ठूलो समस्या वडा नम्बर ११ मा छ। यो वडाका अध्यक्ष रामचन्द्र क्षेत्रीका अनुसार बुटवल उपमहानगरपालिकाले यसअघि नै बजार क्षेत्रमा न्यूनतम ५ धुरदेखि अधिकतम १ कट्ठा र ग्रामीण क्षेत्रमा अधिकतम तीन कट्ठासम्म जग्गा उपलब्ध गराउन सिफारिस गर्ने निर्णय गरेको थियो। भूमि सम्बन्धी ऐन आठौं संसोधनमा भूमिहीन सुकुम्बासीलाई तोकिएको क्षेत्रफल निःशुल्क र अव्यवस्थित बसोबासीलाई प्रकृति, क्षेत्रफल, मूल्यांकन र आवादको अवधि समेत हेरी निश्चित शुल्क लिई जग्गा उपलब्ध गराउने व्यवस्था छ। "
    },
    {
        "title": "बिटकोइनको मूल्य कट्यो एक लाख डलर",
        "link": "https://www.setopati.com/social/345311",
        "content": "क्रिप्टोकरेन्सी बिटकोइनको मूल्य एक लाख डलर कटेको छ। १६ वर्षअघि सुरू भएको अभौतिक डिजिटल कारोबार बुधबार पहिलो पटक एउटा बिटकोइनको मूल्य ६ अंकको पुगेको न्युयोर्क टाइम्सले जनाएको छ। क्रिप्टोकरेन्सीहरूमध्ये सबैभन्दा महंगो बिटकोइन बनेको छ।  नेपाली मूल्यअनुसार एउटा बिटकोइनको मूल्य एक करोड ३५ लाख बढी पर्ने भएको हो।  अमेरिकी राष्ट्रपतिमा निर्वाचित डोनाल्ड ट्रम्पले पनि आफ्नो चुनावी अभियानको क्रममा आफू बिटकोइनमा रूची राख्ने मानिस रहेको बताएका थिए। उनले बिटकोइनको मूल्य अझै बढाउने काम गर्ने बताएका थिए। यस्तै ट्रम्पले क्रिप्टोकरेन्सीको वकालत गर्ने पल एट्किन्सलाई युएस सेक्युरिटिस एन्ड एक्सचेन्ज कमिसन (एससिई)मा मनोनयन गरेका थिए। त्यसैले पनि बिटकोइनको मूल्य बढेको हुनसक्ने आँकलन गरिएको छ। नेपालमा क्रिप्टोकरेन्सीको कारोबार गर्न प्रतिबन्ध लगाइएको छ। क्रिप्टोकरेन्सीको कारोबार गर्नेलाई प्रहरीले मुलुकी अपराध संहिता, २०७४ को दफा २६२ अनुसार कारबाही गर्दै आएको छ। उक्त दफामा रोक लगाइएको मुद्रा चलन चल्तीमा ल्याउन नहुने उल्लेख छ। त्यसअनुसार कारोबार गर्ने व्यक्तिलाई एक वर्षसम्म कैद वा १० हजार रुपैयाँ जरिवाना वा दुबै सजाय हुनेछ। र त्यसरी चलन चलाएको लेनदेन गरेको वा राखेको मुद्रा समेत जफत हुने व्यवस्था उक्त दफामा छ। "
    },
    {
        "title": "एनपिएलमा सट्टेबाजी गरेको आरोपमा कीर्तिपुरबाट थप तीन जना पक्राउ",
        "link": "https://www.setopati.com/social/345294",
        "content": "काठमाडौंको कीर्तिपुरमा जारी नेपाल प्रिमियर लिग (एनपिएल) मा सट्टेबाजी गरेको आरोपमा प्रहरीले थप तीन जनालाई पक्राउ गरेको छ। केन्द्रीय अनुसन्धान ब्युरो (सिआइबी) ले बुधबार कीर्तिपुरबाट तीन जनालाई पक्राउ गरेको एसपी होबिन्द्र बोगटीले जानकारी दिए। उनीहरूले विभिन्न एपको प्रयोग गरी सट्टेबाजी गरिरहेको पाएपछि प्रहरीले नियन्त्रणमा लिएको थियो। पक्राउ पर्नेमा भारतको विहारका सन्जयकुमार सिंह, रोहित शर्मा र प्रिंशु सिंह छन्। अहिले एनपिएलमा सट्टेबाजी तथा बेटिङ जस्ता आपराधिक क्रियाकलाप हुने भन्दै सिआइबीले कीर्तिपुरमा प्रहरी परिचालन गरेको थियो। त्यसक्रममा प्रहरीले यसअघि नै चार जनालाई पक्राउ गरी अनुसन्धान अघि बढाएको थियो।  यसअघि पक्राउ परेका सुमन धोष, अमित यादव, सुमन्त कुमार र ब्रजेश कुमार छन्। उनीहरूले स्पोर्ट्स बाजी, प्रोबो लगायत अनलाइन बेटिङ एपमार्फत कारोबार गरेको फेला परेको थियो। सिआइबीले उनीहरूमाथि सट्टेबाजी गर्न नहुने कसुरमा अनुसन्धान भइरहेको हो। पछिल्लो समय एनपिएलमा बेटिङको प्रचारप्रसार गरेको भन्‍दै आलोचना हुँदै आएको छ। "
    },
    {
        "title": "आजका लागि यस्तो छ विदेशी मुद्राको विनिमय दर",
        "link": "https://www.setopati.com/social/345278",
        "content": "नेपाल राष्ट्र बैंकले बिहीबारका लागि विदेशी मुद्राको विनिमय दर निर्धारण गरेको छ। बिहीबारका लागि तय भएको विनिमय दरअनुसार अमेरिकी डलर एकको खरिदर एक सय ३४ रुपैयाँ २९ पैसा र बिक्रीदर एक सय ३५ रुपैयाँ ८९ रहेको छ। राष्ट्र बैंकका अनुसार युरोपियन युरो एकको खरिददर एक सय ४२ रुपैयाँ ११ पैसा र बिक्रीदर एक सय ४२ रुपैयाँ ७८ पैसा, युके पाउण्ड स्टर्लिङ एकको खरिददर एक सय ७१ रुपैयाँ ४३ र बिक्रीदर एक सय ७२ रुपैयाँ १९ पैसा, स्वीस फ्रयाङ्क एकको खरिददर एक सय ५२ रुपैयाँ ६५ पैसा र बिक्रीदर एक सय ५३ रुपैयाँ ३३ पैसा कायम गरिएको छ। केन्द्रीय बैंकका अनुसार अष्ट्रेलियन डलर एकको खरिददर ८६ रुपैयाँ ८० पैसा र बिक्रीदर ८७ रुपैयाँ १८ पैसा, क्यानेडियन डलर एकको खरिददर ९६ रुपैयाँ २१ पैसा र बिक्रीदर ९६ रुपैयाँ ६४ पैसा, सिङ्गापुर डलर एकको खरिदार एक सय रुपैयाँ ५० पैसा र बिक्रीदर एक सय एक रुपैयाँ ९४ पैसा निर्धारण गरिएको छ।\n \nयस्तै, जापानी येन १० को खरिददर आठ रुपैयाँ १० पैसा र बिक्रीदर नौ रुपैयाँ ०६ पैसा, चिनियाँ युआन एकको खरिददर १८ रुपैयाँ ५६ पैसा र बिक्रीदर १८ रुपैयाँ, साउदी अरेबियन रियाल एकको खरिददर ३६ रुपैयाँ र बिक्रीदर ३६ रुपैयाँ १६ पैसा, कतारी रियाल एकको खरिददर ३७ रुपैयाँ ११ पैसा र बिक्रीदर ३७ रुपैयाँ २८ पैसा कायम भएको छ।\n \nकेन्द्रीय बैंकका अनुसार थाइभाट एकको खरिददर तीन रुपैयाँ ९५ पैसा र बिक्रीदर तीन रुपैयाँ ९६ पैसा, युएई दिराम एकको खरिददर ३६ रुपैयाँ ८३ पैसा र बिक्रीदर ३७ रुपैयाँ, मलेसियन रिङ्गेट एकको खरिदर ३० रुपैयाँ ३९ पैसा र बिक्रीदर ३० रुपैयाँ ५२ पैसा तोकिएको छ।\n \nयस्तै, साउथ कोरियन वन एक सयको खरिदर नौ रुपैयाँ ५६ पैसा र बिक्रीदर नौ रुपैयाँ ६० पैसा, स्वीडिस क्रोनर एकको खरिददर १२ रुपैयाँ २९ पैसा र बिक्रीदर १२ रुपैयाँ ३४ पैसा र डेनिस क्रोनर एकको खरिददर १९ रुपैयाँ ०६ पैसा र बिक्रीदर १९ रुपैयाँ १४ पैसा तोकिएको छ।\n \nराष्ट्र बैंकले हङकङ डलर एकको खरिददर १७ रुपैयाँ ३८ पैसा र बिक्रीदर १७ रुपैयाँ ४६ पैसा, कुवेती दिनार एकको खरिददर चार सय ३९ रुपैयाँ ७४ पैसा र बिक्रीदर चार सय ४१ रुपैयाँ ६९ पैसा, बहराइन दिनार एकको खरिददर तीन सय ५८ रुपैयाँ ८० पैसा र बिक्रीदर तीन सय ६० रुपैयाँ ३९ पैसा, ओमानी रियाल एकको खरिददर तीन सय ५१ रुपैयाँ ४२ पैसा र बिक्रीदर तीन सय ५२ रुपैयाँ ९७ पैसा तोकेको छ। यस्तै, भारतीय रुपैयाँ एक सयको खरिददर एक सय ६० रुपैयाँ र बिक्रीदर एक सय ६० रुपैयाँ १५ पैसा तोकेको छ। राष्ट्र बैंकले यो विनिमय दरलाई आवश्यकतानुसार जुनसुकै समयमा पनि संशोधन गर्न सकिने जनाएको छ। वाणिज्य बैंकले तोक्ने विनिमय दर भने फरक हुनसक्ने र अद्यावधिक विनिमय दर केन्द्रीय बैंकको वेबसाइटमा उपलब्ध हुने जनाइएको छ। "
    },
    {
        "title": "सुख्खायाममा पनि रोकिएन सोलुखुम्बुमा पहिरो, सयभन्दा बढी घर जोखिममा",
        "link": "https://www.setopati.com/social/345277",
        "content": "सोलुखुम्बुको सोलुदुधकुण्ड नगरपालिका–११ तिङ्लाको सारेलुकीचौर बस्ती अहिले पहिराको जोखिममा परेको छ। वर्षायाममा मात्र नभई सुख्खायाममा समेत पहिरो खस्न नरोकिएपछि गाउँ नै जोखिममा परेको हो।  सोलुखोलाको माथिल्लो भागबाट सुरु भएको करिब पाँच सय मिटर लामो पहिरो बस्तीतर्फ सर्दैछ, जसले स्थानीयवासी त्रसित छन्।  स्थानीय चित्रकुमारी कार्कीले जलविद्युत् आयोजना निर्माणका क्रममा निस्किएको माटो अनियन्त्रित रूपमा थुपारिँदा पहिरोको जोखिम थप बढेको बताइन्। यसले बस्ती र जग्गा दुवै जोखिममा पारेको उनले बताइन्। स्थानीय तेजबहादुर कार्कीले यस क्षेत्रमा ३० वर्षअघि पनि यहाँ पहिरो गएकामा उस्तै अवस्था दोहोरिन लागेको भन्दै फेरि स्थानीय त्रासमा रहेको बताए।  ‘वर्षायाममा त समस्या हुन्छ नै, यहाँ त सुख्खायाममा पनि पहिरो जाने गरेकाले समस्या भएको छ। यसको उचित व्यवस्थापन नभए बस्ती नै विस्थापित हुने जोखिम छ,’ उनले भने। सोलुदुधकुण्ड नगरपालिका–११ का अध्यक्ष टङ्कबहादुर कार्कीले पहिरोका कारण एक सयभन्दा बढी घर जोखिममा रहेको बताए। उनले भने, ‘हिउँदको समयमा समेत पहिरो गइरहेकाले गाउँ नै जोखिममा छ, यो पहिरो यही गतिमा बढ्दै जाने हो भने सय डेढ सय घरपरिवार विस्थापित हुने अवस्था आउँछ। पहिरो विस्तार हुँदै गइरहेकाले यसको रोकथामका लागि तत्काल काम गर्न आवश्यक छ।’  वडाध्यक्ष कार्कीले पहिराले स्थानीयको दैनिकी नै प्रभावित भइरहेको बताए। स्थानीय चित्रकुमारी बस्नेतले पहिरोका कारण सुख्खायाममा पनि ढुक्कले सुत्न नपाएको सुनाइन्। ‘राति निन्द्रा नै लाग्दैन। जहिले पनि पहिरोले हाम्रो घर पुरेर लैजान्छ कि भन्ने डरले हामीलाई सताइरहन्छ। बाउबाजेदेखिको सम्पत्ति भनेको यही घरबारी थियो, यही अवस्था रहेमा यो केही बच्नेवाला छैन,’ उनले दुःखेसो पोखिन्। करिब ३० वर्षअघि सामान्य रहेको पहिरो यही मंसिर १२ गतेपछि मात्रै करिब पाँच सय मिटर फैलिएको उनले सुनाइन्। स्थानीयका अनुसार पहिरोले नजिकै रहेको उतिसको जंगलसहित गोरेटो बाटोसमेत कटान गरिसकेको छ। त्यसभन्दा माथि रहेको खेतीयोग्य जमिन चिराचिरा भएको छ। पहिरो बस्ती नजिकको सडकछेउ पुगिसकेको छ।  प्रमुख जिल्ला अधिकारी अनोजकुमार घिमिरेले पहिरो क्षेत्रको वस्तुस्थिति आँकलन गर्न जिल्ला सुरक्षा समितिको टोलीले पहिरोग्रस्त क्षेत्रको निरीक्षण गरेको बताए। उनले जलश्रोत तथा सिँचाइ सब डिभिजन कार्यालय र ओखलढुङ्गाको भू–जलधार संरक्षण कार्यालयका विज्ञसहतिको टोलीले समेत पहिरोग्रस्त क्षेत्रको अध्ययन सुरु गरेको बताए। ‘स्थानीय प्रशासन नागरिकको सुरक्षालाई प्राथमिकतामा राखेर आवश्यक सधैं सचेत छ। पहिरो रोकथाम र नागरिकको जिउधनको सुरक्षामा हामी हदैसम्म गम्भीर छौं, यसका लागि कुनै कसर बाँकी राख्ने छैनौ। तर समग्र अवस्थाको आँकलन गरी पहिरो रोकथामका लागि विज्ञ टोलीले थप अध्ययन गर्न आवश्यक छ । यसका लागि तिनै तहका सरकारबीच समन्वय गरी अगाडि बढ्नुपर्छ,’ प्रजिअ घिमिरेले भने। उनले हाल अध्ययनका लागि स्थलगत अवलोकन गरेका टोलीले प्रतिवेदन दिएपछि सोहीअनुसार आवश्यक काम गर्न जिल्ला प्रशासनले समन्वय गर्ने जानकारी दिए। स्थानीय नागरिक र सरोकारवाला पनि हालसम्म अध्ययनमा सङ्लग्न टोलीले समस्या समाधानका लागि उपाय खोज्नेमा आशावादी छन् । सो टोलीको सिफारिसको आधारमा थप अध्ययन वा रोकथामका काम अगाडि बढ्ने अपेक्षा गरिएको वडाध्यक्ष कार्कीले बताए। ‘पहिरो विस्तार हुने क्रम हेर्दा सानोतिनो प्रयासले नियन्त्रण समस्या छ। त्यसैले तिनै तहका सरकारले एकीकृत रूपमा समस्या समाधानका लागि पहल गर्न आवश्यक छ। हामीले पनि आफ्नो तर्फबाट सबैको ध्यानाकर्षण गराइहेकै छौं। समयमै समस्या समाधान नगरे ठूलो मानवीय र भौतिक क्षति हुनसक्छ। तिङलाबासी आफ्नो बस्तीको अस्तित्व जोगाउन राज्यको सक्रियता प्रतीक्षामा छौैं,’ उनले भने। सोलुखुम्बुका अन्य ग्रामीण क्षेत्रमा पनि पहिरोका जाने समस्या छ तर यहाँ भने सुख्खा मौसममा पनि पहिरो गइरहने भएकाले समस्या झन् जटिल बनेको हो। यसैले त्रासमा रहेका यहाँका स्थानीय आफ्नो थातथलोको संरक्षण र ज्युज्यान जोगाउन सरकारले तत्काल कदम चाल्नुपर्ने बताउँछन्।  "
    },
    {
        "title": "चितवनमा रास्वपाको प्रदर्शनमा झडप: आठ प्रहरी र ४० प्रदर्शनकारी घाइते",
        "link": "https://www.setopati.com/social/345244",
        "content": "राष्ट्रिय स्वतन्त्र पार्टी (रास्वपा)ले चितवनमा गरेको प्रदर्शनको क्रममा प्रहरी र प्रदर्शनकारीबीच झडप भएको छ। बुधबार रास्वपाले चितवनको चौबिसकोठीमा प्रदर्शन गरेको थियो। तर त्यसैबीच प्रहरी र प्रदर्शनकारीबीच झडप भएको हो। झडपको क्रममा आठ जना प्रहरी र रास्वपाका ४० जना प्रदर्शनकारीहरू घाइते भएका छन्।  जिल्ला प्रहरी कार्यालय चितवनका एसपी गौतम मिश्रका अनुसार प्रहरीतर्फ आठ जना घाइते भएका छन्। उनीहरूलाई उपचारका लागि अस्पताल पठाइएको छ।  यता रास्वपाका ४० जना घाइते भएको रास्वपा सभापति रवि लामिछानेका सहयोगी प्रमोद न्यौपानेले बताए। ‘हाम्रोतर्फ कम्तिमा पनि ४० जना घाइते भएका छन्,’ उनले भने। प्रदर्शनको क्रममा जिल्ला प्रहरी कार्यालय चितवनसम्म पुगेपछि पानीको फोहोरा र अश्रुग्यास सेल प्रहार गर्नुपरेको एसपी मिश्रले बताए। ‘घाइतेहरू सरकारी अस्पतालमा छन्। जिल्ला प्रहरी कार्यालय गेटमै जबरजस्ती छिर्न खोजे। हामीले रोक्न खोजेपछि प्रहरीमाथि ढुंगामुढा भयो। प्रहरी नै घाइते भएपछि हामीले अश्रुग्यास र पानीको फोहोरा प्रयोग गरेका हौं,’ उनले भने।  कति सेल प्रहार भएको भन्ने खुलिसकेको छैन। अहिले रवि लामिछानेलाई जिल्ला प्रहरी कार्यालय चितवनमा लगिएको छ। उनलाई चितवन पुर्‍याएपछि रास्वपाले प्रदर्शन गरेको हो। "
    },
    {
        "title": "पाठेघरको मुखको क्यान्सर नियन्त्रणका लागि प्रतिबद्ध छौं: मन्त्री पौडेल",
        "link": "https://www.setopati.com/social/345253",
        "content": "स्वास्थ्य तथा जनसंख्या मन्त्री प्रदीप पौडेलले नेपाल पाठेघरको मुखको क्यान्सर नियन्त्रणका लागि प्रतिबद्ध रहेको भन्दै यसका लागि देशव्यापी खोप कार्यक्रम कार्यान्वयनको चरणमा रहेको बताएका छन्।  इन्डोनेसियाको बालीमा आयोजित विश्वव्यापी खोप सहकार्य गाभीको बैठकमा सम्बोधन गर्दै मन्त्री पौडेलले पाठेघरको मुखको क्यान्सर नियन्त्रणका लागि नेपालले आगामी फेब्रुअरी महिना (माघ २२ गते) मा दुई सातासम्म किशोरीहरूलाई खोप अभियान सञ्चालन गर्न लागेको जानकारी दिए।  ‘यो खोप अभियान नेपालका लागि मात्र होइन सर्भाइकल क्यान्सर अन्त्यको वैश्विक रणनीतिमा महत्वपूर्ण उपलब्धि हुनेछ,’ मन्त्री पौडेलले भने।   गाभीसँग सहकार्य गरेर नेपालले खोपलक्षित प्राथमिकता तय गर्ने उल्लेख गर्दै मन्त्री पौडेलले नेपालले राष्ट्रिय खोप कार्यक्रममार्फत् हेपाटाइटिस बि तथा हैजाविरूद्ध समेत खोप कार्यक्रम ल्याउने योजना बनाएको जानकारी दिए।  ‘हामी यसबारे विमर्श गरिरहेका छौं,’ मन्त्री पौडेलले भने, ‘नेपालले यसका लागि चाँडै औपचारिक अनुरोध गर्नेछ।’  नेपालमा खोप कार्यक्रम सञ्चालन गर्न कुल बजेटको कम मात्र अंश स्वास्थ्यका लागि विनियोजन हुनु तथा नयाँ संघीय व्यवस्थामा जनशक्ति अभावजस्ता समस्यासँग जुधिरहनुपरेको मन्त्री पौडेलले बताए। ‘हाम्रो स्वास्थ्य क्षेत्र सुदृढीकरण सहायता क्षमता अभिवृद्धि सहायतामा तपाईंहरूबाट सहयोगको अपेक्षा गरेका छौं,’ मन्त्री पौडेलले सम्बोधनका क्रममा भने, ‘यस्तो सहयोगले नेपाल र नेपालजस्ता देशहरूका लागि खोपहरूको पहुँच र सुलभता महत्वपूर्ण हुनेछ।’ ‘कोही पनि पूर्ण खोप अभियानबाट बञ्चित नहुन् भन्नका लागि नेपालले विश्वव्यापी खोप अभियानसँग गर्ने साझेदारी महत्वपूर्ण हुनेछ,’ मन्त्री पौडेलले थप भने। नेपालको खोप कार्यक्रमका लागि विश्वव्यापी खोप अलायन्स गाभीले ६५ प्रतिशत सहयोग गर्दै आइरहेको छ।  नेपाल दक्षिण पश्चिम एसिया क्षेत्रमा खोप ऐन ल्याउने पहिलो देश भएको भन्दै मन्त्री पौडेलले राष्ट्रिय खोप कार्यक्रमबाट हरेक वर्ष ५ लाख लाभान्वित हुने गरेको सुनाए।  खोपबाट बचाउन सकिने १३ प्रकारका रोगविरूद्ध नेपालले खोप अभियान सञ्चालन गर्दै आइरहेको छ। मन्त्री पौडेलले नेपालको खोप कार्यक्रमले सबै लिंग, वर्ग तथा भौगोलिक क्षेत्रमा समान काम गरिरहेको भन्दै देश सन् २०१० मा पोलियोमुक्त बनेको तथा रुबेला संक्रमण नियन्त्रण गर्न सफलता पाएको उदाहरण दिए।  "
    },
    {
        "title": "गाँजा बरामद गर्न सुनसरीमा प्रहरीले चलायो गोली, एक जना पक्राउ",
        "link": "https://www.setopati.com/social/345218",
        "content": "सुनसरीमा प्रहरीले गोली चलाएर ६९० किलो गाँजा बरामद गरेको छ। मंगलबार राति इलाका प्रहरी कार्यालय धरानबाट खटिएको टोलीले चार राउण्ड गोली चलाएर ६९० किलो गाँजा बरामद गरेको जिल्ला प्रहरी कार्यालय सुनसरीका डिएसपी रामप्रसाद तिमल्सिनाले जानकारी दिए। दुई वटा गाडीमा गाँजा बोकेको फेला पारेपछि प्रहरीले नियन्त्रणमा लिन खोजेको थियो। तर भाग्न खोजेपछि प्रहरीले चार राउण्ड गोली चलाएर एक जनालाई पक्राउ गरेको थियो। एउटा गाडीलाई नियन्त्रणमा लिएपछि अर्को गाडी भागेको थियो। तर केही तल पुगेर गाडी छाडेर चालक फरार भएका थिए। पक्राउ पर्ने मोरङ सुन्दरहरैँचा नगरपालिका-११ बस्ने श्याम विश्वकर्मा छन्। प्रहरीले यस घटनामा थप अनुसन्धान अघि बढाएको छ। "
    },
    {
        "title": "बारपाकको जंगलमा भेटियो युवतीको शव",
        "link": "https://www.setopati.com/social/345210",
        "content": "गोरखाको बारपाकस्थित जंगलमा युवतीको शव फेला परेको छ। बारपाक सुलिकोट गाउँपालिका वडा नम्बर १ बारपाककी १८ वर्षीया सुचिना घलेको शव मंगलबार जंगलमा फेला परेको हो। घाँस काट्न जंगल गएकी उनी तीन दिनदेखि बेपत्ता थिइन्। मंसिर १५ गते घाँस काट्न भन्दै स्थानीय स्युङमान पाखा जंगल गएकी युवती त्यस दिन घर नफर्केपछि परिवार, गाउँलेहरू र सुरक्षाकर्मीहरू दिनहुँ खोजीमा जुटेका थिए। शवको केही भाग गाडेको अवस्थामा फेला परेको खोजीका लागि जंगलमा पुगेका गाउँलेहरूले बताएका छन्।  घाँस काट्न गएकी घले घर नफर्केपछि खोजीका लागि परिवारले बारपाक प्रहरी चौकीमा खबर गरेका थिए। त्यसपछि बारपाक र इलाका प्रहरी कार्यालय जौवारीबाट प्रहरीहरू पनि खोजीमा गएका थिए। घाँस काट्न भनेर जंल गएकी घलेको शव गाडिएको अवस्थामा भेटिएको जिल्ला प्रहरी कार्यालयका सूचना अधिकारी प्रहरी नायब उपरीक्षक ईन्द्रप्रसाद सुवेदीले बताए। युवतीको शव भेटिएको ठाउँनजिकै काटेका घाँसका स-साना मुठा फेला परेका थिए। साथै घटनास्थल नजिकै डोको, रगत र कपालसमेत फेला परेको थियो। युवतीको हत्या भएको अनुमान छ। त्यसैले गण्डकी प्रदेश प्रहरी कार्यालय पोखराबाट कुकुरसहित विशेषज्ञ टोली झिकाएर अनुसन्धान अघि बढाइएको प्रहरीले जनाएको छ। यस घटनाबारे छिटो अनुसन्धान गर्न बारपाक सुलिकोट गाउँपालिका अध्यक्ष विष्णुप्रसाद भट्टले विज्ञप्तिमार्फत प्रहरीलाई आग्रह गरेका छन्। गाउँपालिकाले घटनाको अनुसन्धानमा सहयोग गर्न स्थानीय बासिन्दा लगायतलाई आग्रहसमेत गरेको छ। "
    },
    {
        "title": "मोटरसाइकल दुर्घटनामा एक जनाको मृत्यु",
        "link": "https://www.setopati.com/social/345183",
        "content": "झापाको मेचीनगर नगरपालिका-११ स्थित तेलिबारीमा मंगलबार दिउँसो बस र मोटरसाइकल एकापसमा ठक्कर खाँदा एक जनाको मृत्यु भएको छ। उक्त दुर्घटनामा मोटरसाइकल चालक भद्रपुर नगरपालिका-१० का ५५ वर्षीय किसन न्यौपानेको मृत्यु भएको जिल्ला प्रहरी कार्यालय झापाका प्रवक्ता प्रहरी नायब उपरीक्षक कृष्णकुमार चन्दले जानकारी दिए। पूर्व-पश्चिम राजमार्ग अन्तरगत मेचीनगर-११ स्थित तेलिबारी बागमती प्र-०१- ००६ ख ४९०९ नम्बरको बस र मे १० प ३५७२ नम्बरको मोटरसाइकल एक आपसमा ठक्कर खाँदा मोटरसाइकल चालक न्यौपाने गम्भीर घाइते भएका थिए। उपचारका लागि बिएन्डसी अस्पताल बिर्तामोड लगिएकोमा अस्पताल पुर्‍याउना साथ चिकित्सकले न्यौपानेलाई मृत घोषित गरेका थिए। बस, बस चालक उदयपुर चौडण्डीगढी नगरपालिका-६ का ४२ वर्षीय विजयकुमार यादव र मोटरसाइकल इलाका प्रहरी कार्यालय धुलाबारीको नियन्त्रणमा रहेको जिल्ला प्रहरी कार्यालय झापाले जनाएको छ। "
    },
    {
        "title": "जमिन खन्ने क्रममा चितवनमा फेला परे दुइटा बम",
        "link": "https://www.setopati.com/social/345182",
        "content": "पूर्वी चितवनको कालिका नगरपालिकामा दुइटा ग्रिनेड बम फेला परेका छन्। जिल्ला प्रहरी कार्यालय चितवनका प्रमुख प्रहरी उपरीक्षक गौतम मिश्रका अनुसार कालिका नगरपालिका–३ चतुर्मुखी मन्दिर परिसरको जमिन खन्ने क्रममा दुइटा बम भेटिएका हुन्। ती बम डिस्पोज (निस्क्रिय) गर्न  नेपाली सेनाको टोली परिचालन भएको उनले बताए। सेनाको टोली पुगेसँगै बमको अवस्थाबारे थप जानकारी हुने उनले बताए। "
    },
    {
        "title": "दुर्गा प्रसाईंलाई थप चार दिन हिरासतमा राख्न अनुमति",
        "link": "https://www.setopati.com/social/345162",
        "content": "मेडिकल व्यवसायी दुर्गा प्रसाईंलाई थप चार दिन हिरासतमा राख्‍न जिल्ला अदालत काठमाडौंले अनुमति दिएको छ। मंगलबार अदालतका न्यायाधीश ईश्वरीप्रसाद भण्डारीको इजलासले उनलाई चार दिन हिरासतमा राख्न अनुमति दिएको सूचना अधिकारी मेलिस बाँस्कोटाले जानकारी दिए। प्रसाईंमाथि साइबर ब्युरोले विद्युतीय कारोबार ऐन, २०६३ अनुसार अनुसन्धान गरिरहेको छ। उनले कम्बोडियाको टेलिकममा प्रधानमन्त्री केपी शर्मा ओलीले लगानी गरेको भन्दै विभिन्न अपुष्ट कागजात सार्वजनिक गरेका थिए। त्यसपछि केन्द्रीय अनुसन्धान ब्युरो सिआइबीले उनलाई भक्तपुरस्थित निवासबाटै मंसिर ४ गते पक्राउ गरेको थियो।  सिआइबीमै व्यापारीहरूलाई भारतीय गुण्डाको नाम लिएर धम्की दिएको भन्ने उजुरीहरू परेका थिए। उक्त उजुरीपछि प्रहरीले प्रसाईंकै सहयोगी हरिचन्द्र फुयाललाई पक्राउ गरेको थियो। उनले बयानका क्रममा प्रसाईंकै निर्देशनमा धम्क्याएको बताएका थिए। उनीमाथि आपराधिक लाभ लिन नहुने कसुरमा अनुसन्धान भइरहेको छ। प्रसाईंमाथि पनि यही कसुरमा पनि अनुसन्धान गर्ने प्रहरीले तयारी गरिरहेको हो।\n  "
    },
    {
        "title": "कुन-कुन विषय समेटेको छ कर्णालीको दोस्रो पञ्चवर्षीय योजनाले?",
        "link": "https://www.setopati.com/social/344910",
        "content": "कर्णाली प्रदेश योजना आयोगले दोस्रो पञ्चवर्षीय योजना ल्याउँदै छ। योजना सार्वजनिक गर्ने अन्तिम तयारीमा आयोग छ। कर्णाली प्रदेशको दुरगामी सोचसहितको विकासको अवधारणा तयार गर्ने उद्देश्यका साथ २०७५ सालमा गठन भएको प्रदेश योजना आयोगले आर्थिक वर्ष २०७६/०७७ देखि २०८०/०८१ सम्मका लागि पहिलो पञ्चवर्षीय योजना ल्याएको थियो। आयोगले अहिले ल्याउन लागेको दोस्रो पञ्चवर्षीय योजना आर्थिक वर्ष २०८१/०८२ देखि २०८५/०८६ सम्मका लागि हो। पहिलो पञ्चवर्षीय योजनाको सोच ‘सुखी कर्णाली, सुखारी कर्णालीवासी’ थियो। दोस्रो पञ्चवर्षीय योजनामा ‘सुशासन, सामाजिक न्याय र आम समृद्धि’ राखिएको छ। उत्पादनशील र रोजगारमूलक अर्थतन्त्र निर्माण गरी सुशासन तथा सामाजिक न्यायमार्फत समाजवादउन्मुख समुन्नत कर्णाली निर्माणको लक्ष्य अब आउने पञ्चवर्षीय योजनाले लिएको छ। सरकारलाई मार्गनिर्देश गर्ने कर्णालीको पछिल्लो पञ्चवर्षीय योजनामा प्रदेशको विकास, सुशासन, सामाजिक न्याय र समृद्धिका लागि केही महत्वपूर्ण योजना र अवधारणा समावेश गरिएको छ। उत्पादन, रोजगारी र आय वृद्धि गरी गरिबी न्यूनीकरण गर्ने, सहज तथा सर्वसुलभ र सघन आवद्धता कायम गर्ने, सिर्जनशील, सम्मानित तथा न्यायपूर्ण समाज प्रवर्द्धन गर्ने, सुशासन प्रबर्द्धनसहित विकासका प्रतिफल प्रदेशका आम नागरिकसम्म पुर्‍याउने उद्देश्य दोस्रो पञ्चवर्षीय योजनाको छ। प्रदेशमा भएको जल, जंगल, जमिन, जनशक्ति र जडिबुटी क्षेत्रलाई व्यावसायिक बनाएर यसको उत्पादन वृद्धि, उद्यमशीलता विकास, रोजगारी सिर्जनासँगै लगानी वृद्धि गर्ने रणनीति योजनाको छ। जसलाई प्रदेशभित्र उपलब्ध पाँच ‘ज’ भन्ने गरिएको छ। धार्मिक तथा पर्यापर्यटन, प्रांगारिक र रैथानै उच्च मूल्य कृषि, सडक, सिँचाइ, जलविद्युत एवम् स्वच्छ ऊर्जा क्षेत्रमा लगानीको वातावरण सिर्जना गरी दिगो र हरित अर्थतन्त्रलाई बढावा दिने, सडक करिडोर, विमानस्थल, ऊर्जा, सिमेन्ट, खनिज तेललगायत प्रदेशको विकासका रणनीतिक महत्वका आयोजना कार्यान्वयनका लागि अनुकूलता सिर्जना गर्ने, भूकम्पपछिको पुनर्निर्माणलाई ‘जाजरकोट पुनर्निर्माण’ मोडेलको रुपमा विकास गर्ने, प्रदेश एवम् स्थानीय तहको आन्तरिक राजस्व वृद्धिका लागि स्रोतसाधनको परिचालन गर्ने लगायतका दश वटा रणनीति पञ्चवर्षीय योजनामा समेटिएको छ। आयोगले दोस्रो पञ्चवर्षीय योजना बनाउँदा हरित अर्थतन्त्रमा आधारित उत्पादन तथा रोजगारी, पूर्वाधार र अन्तरआवद्धता, जलस्रोत, स्वच्छ उर्जा तथा खानेपानी, स्वास्थ्य, पोषण तथा जनसंख्या, शिक्षा, विज्ञान प्रविधि र मानव पुँजी, सुशासन तथा डिजिटल कर्णालीलाई प्रदेश विकासका प्राथमिकता मानेको छ। जलविद्युत उत्पादन, अर्गानिक तथा रैथाने कृषि उत्पादन, पर्यटन विकास, उत्तर–दक्षिण रोड करिडोर, स्थानीय उत्पादनमा आधारित उद्योग, गुणस्तरीय भौतिक पूर्वाधार, उद्यमशीलता तथा रोजगारी प्रवद्र्धन, नवप्रवर्तन र डिजिटल कर्णाली, युवा, दीक्षा, सक्षम, स्वस्थ र सवल मानव संशाधनलाई कर्णालीका लागि ‘गेमचेञ्जर’ कार्यक्रमका रुपमा पञ्चवर्षीय योजनामा राखिएको छ। प्रदेश योजना आयोगले पञ्चवर्षीय योजना तयार पार्नेक्रममा गरेको आर्थिक प्रक्षेपणअनुसार आर्थिक वर्ष २०८५/०८६ सम्म प्रदेशको आर्थिक वृद्धिदर ९.९ प्रतिशत हुने अनुमान गरेको छ। औषतमा वार्षिक ७.६ प्रतिशत आर्थिक वृद्धिदर अनुमान आयोगले गरेको छ। आयोगले लगानीका दृष्टिकोणबाट तीनवटा क्षेत्रलाई आर्थिक क्षेत्रका रुपमा विभाजन गरेको छ। कृषिलाई प्राथमिक, उद्योगलाई द्वितीय र सेवालाई तृतीय क्षेत्रका रुपमा विभाजन गरेको छ। यी तीन वटा क्षेत्रमा अबका पाँच वर्षभित्र ५२ खर्ब २ अर्ब ९२ करोड रुपैयाँ लगानी हुने प्रक्षेपण आयोगले गरेको छ। जसमध्ये कृषिमा १७ प्रतिशत, उद्योगमा ३६.५ प्रतिशत र सेवा क्षेत्रमा ४६.४ प्रतिशत लगानी हुने अनुमान छ। उक्त लगानीमध्ये सार्वजनिक क्षेत्रबाट ५०.८ प्रतिशत हुनेछ भने ४४.९ प्रतिशत निजी लगानी रहनेछ। सहकारी क्षेत्रबाट ४.३ प्रतिशत लगानी रहने अनुमान आयोगको छ। आयोगको दोस्रो पञ्चवर्षीय योजनामा १२ वटा क्षेत्रगत उद्देश्य तथा रणनीति समावेश गरिनेछ। जसमा कृषि, भूमि व्यवस्था तथा सहकारी, खनिज, उद्योग तथा पर्यटन, श्रम, रोजगारी तथा गरिबी निवारण, स्वास्थ्य, पोषण तथा जनसंख्या, शिक्षा, विज्ञान प्रविधि तथा मानव पुँजी, उत्थानशील पूर्वाधार तथा अन्तरआवद्धता, जलस्रोत, स्वच्छ ऊर्जा तथा खानेपानी, वन, जैविक विविधता तथा जलाधार, वातावरण, विपद व्यवस्थापन तथा जलवायु उत्थानशीलता, महिला लक्षित वर्ग तथा समावेशीकरण, सुशासन, सेवा प्रवाह तथा अन्तरसम्बन्ध र नीति, योजना तथा विकास व्यवस्थापन रहेका छन्। कृषि, पशुपंक्षी तथा मत्स्य, खाद्य सुरक्षा तथा सम्प्रभुता, भू–उपयोग तथा भूमि व्यवस्था, सहकारी, बैंक तथा वित्तीय सेवा, खानी तथा खनिज, उद्योग, वाणिज्य र आपूर्ति व्यवस्थापन, पर्यटन विकास, श्रम तथा रोजगार, सामाजिक सुरक्षा तथा संरक्षण, गरिबी निवारण तथा सामाजिक न्याय, स्वास्थ्य, पोषण, जनसंख्या तथा बसाइसराई व्यवस्थापन, गुणस्तरीय शिक्षा, युवा, खेलकुद, विज्ञान, प्रविधि तथा नवप्रवर्तन, कला, सम्पदा, भाषा तथा साहित्य, सडक तथा यातायात पूर्वाधार लगायतका ४१ वटा प्रमुख कार्यक्रमहरु दोस्रो पञ्चवर्षीय योजनाभित्र आयोगले समावेश गरेको छ। गरिबी निवारणका लागि गरिब घर परिचान गरी परिचयपत्र वितरण, प्रदेशस्तरीय गरिबी न्यूनीकरण रणनीति तर्जुमा, सीप विकासका कार्यक्रम सञ्चालन, उद्यमशील युवालक्षित स्वरोजगार कार्यक्रम, खाना, नाना र छाना कार्यक्रम सञ्चालन, एकीकृत अनिवार्य न्यूनतम आयआर्जन कार्यक्रम सञ्चालन, विशेष सामाजिक संरक्षण कार्यक्रम सञ्चालन जस्ता कार्य गर्ने योजना पञ्चवर्षीय योजनामा समावेश गरिएको छ। गुणस्तरीय शिक्षाका लागि आवश्यक नीति तर्जुमा, पहुँच अभिवृद्धि कार्यक्रम सञ्चालन, प्राविधिक विद्यालय तथा व्यावसायिक तालिम केन्द्र विस्तार, सार्वजनिक पुस्तकालय प्रणालीको विकास, गुणस्तरीय शिक्षण सिकाई प्रवद्र्धन कार्यक्रम सञ्चालन, प्रविधिमैत्री शैक्षिक सूचना केन्द्र स्थापना, उत्कृष्ट विद्यालयलाई प्रोत्साहन, हिमाली जिल्लाहरुमा नमुना क्याम्पस स्थापना, पर्वतीय विज्ञान तथा प्रविधि विश्वविद्यालय स्थापना गर्नेगरि पञ्चवर्षीय योजनामा कार्यक्रम तर्जुमा गरिएको छ। सडक तथा यातायात पूर्वाधारतर्फ प्रदेश सडक गुरुयोजना तर्जुमा, जमुनाह, सुर्खेत, सिमकोट, हिल्सा द्रूतमार्ग, अन्तरदेशीय सडक, प्रदेश आर्थिक केन्द्र जोड्ने सडक, कर्णाली, भेरी, राप्ती करिडोर तथा लोकमार्ग स्तरोन्नति, कर्णाली लोकमार्ग स्तरोन्नति, प्रादेशिक हिमाली लोकमार्ग, मध्यपहाडी र मदन भण्डारी लोकमार्गको प्रदेशभित्र पर्ने खण्ड निर्माण, प्रदेश राजधानीबाट जिल्ला सदरमुकाम जोड्ने सडक निर्माण, पालिकाका केन्द्र तथा वडा केन्द्र जोड्ने सडक निर्माण लगायतका कार्यक्रमलाई योजनाभित्र प्राथमिकतामा राखिएको छ। कर्णाली प्रदेश योजना आयोगका उपाध्यक्ष सूर्यनाथ योगीले कर्णालीको आवश्यकता, विकासका नविनतम ज्ञान, अनुभव, उपलब्ध स्रोतसाधन, विकासका सम्भावना तथा अवसरका आधारमा प्रदेश विकासको मोडल तयार पारिएको बताए। उनले प्राकृतिक सम्पदा, वृहत भौगोलिक बनोट, विविधतायुक्त वातावरण, न्यून जनघनत्व तथा उच्च जनसांख्यिक लाभ जस्ता उपलब्धताले कर्णालीको विकासमा अवसर प्रदान गर्ने बताए। परनिर्भर अर्थतन्त्र, सीपयुक्त मानवपुँजी निर्माणमा कमी, गुणस्तरीय तथा सुरक्षित सडक पूर्वाधारको कमी, निरपेक्ष गरिबी, युवा पलायन, राजस्वको कमजोर आधार, कमजोर सुशासन लगायतले विकासमा चुनौती पनि थपेको उनले बताए। संविधान, दिगो विकास लक्ष्य तथा अन्तर्राष्ट्रिय प्रतिबद्धता, नेपाल सरकारको सोह्रौं योजना, प्रदेशको प्रथम पञ्चवर्षीय योजनाको उपलब्धी तथा सिकाई, राष्ट्रिय तथा प्रादेशिक नीति र प्राथमिकता, प्रदेशको सम्भावना, सामथ्र्य तथा मावश्यकता लगायतका आधारमा दोस्रो पञ्चवर्षीय योजना ल्याउन लागिएको उपाध्यक्ष योगीले बताए। ‘हामी १० वटै जिल्लामा पुगेर सरोकारवालासँग गरिएको छलफलको निश्कर्षलाई पनि योजनामा समावेश गरेका छौं, यसअघिका सिकाइ र योजना कार्यान्वयनबाट देखिएका उपलब्धीलाई पनि आधार बनाएर प्रदेशको विकास मोडलका रुपमा पञ्चवर्षीय योजना ल्याउँदैछौं,’ उनले भने। कर्णाली प्रदेश सरकारका मुख्यमन्त्री यामलाल कँडेलले जिल्लामा क्रियाशील राजनीतिक दल, जनप्रतिनिधि, विकास साझेदार, नागरिक अगुवालगायतका सरोकारवालाहरुसँग अन्तरक्रिया गरेर सुझावहरुलाई पञ्चवर्षीय योजनामा समावेश गरिएको बताए। केही समयपछि पारित हुने दोस्रो पञ्चवर्षीय योजनालाई प्रदेश सरकारको मार्गदर्शनको रुपमा लिइएको उनले बताए। कर्णाली प्रदेश आयोगले सार्वजनिक गर्न थालेको दोस्रो पञ्चवर्षीय योजनाले पूर्ण कार्यान्वयन हुनेगरि स्पष्ट योजना ल्याउनुपर्ने सरोकारवाला बताउँछन्। मध्यपश्चिम विश्वविद्यालयका प्राध्यापक डा.चन्द्रप्रसाद रिजालले अरु प्रदेशका असल अभ्यासहरुलाई अध्ययन गरेर कर्णालीको दोस्रो पञ्चवर्षीय योजनामा समावेश गर्नुपर्ने बताए। कार्यक्रममा हुँदै आएको दोहोरोपनलाई हटाउनेगरी पञ्चवर्षीय योजनामा प्राथमिकताका क्षेत्र उल्लेख गर्नुपर्ने र कार्यान्वयनयोग्य लक्ष्य मात्र राखिनुपर्ने बताए। नागरिकको शान्ति, सुरक्षामा सरकारलाई केन्द्रित गर्नेगरि आयोगले योजना दिनुपर्ने वरिष्ठ अधिवक्ता ध्रुव श्रेष्ठले बताए। ‘नागरिकको शान्ति, सुरक्षा कायम गर्नु राज्यको प्रमुख दायित्वमा पर्छ, यसलाई मनन गर्दै विकासको मोडलमा सरकार बढ्नेगरि आयोगले मार्गनिर्देश गर्नु आवश्यक छ,’ उनले भने। प्रदेशमा भइरहेको राजनीतिक अस्थिरताका कारण योजना आयोगले सरकारलाई योजना दिएपनि पूर्णरुपमा कार्यान्वयन नहुने स्थिति कायमै रहेको मध्यपश्चिम विश्विद्यालयका पूर्वउपकुलपति कालीप्रसाद पाण्डेले बताए। उनले कर्णाली प्रदेशको कृषि क्षेत्रलाई बढावा दिनेगरि आयोगले योजना ल्याउनुपर्नेमा जोड दिए। ‘सरकारको उत्तरदायित्वको कमी लगायतका विविध कारणले कृषिमा निर्भर जनशक्ति पलायन भएको अवस्था छ, कर्णाली प्रदेशलाई आत्मनिर्भर बनाउन कृषि महत्वपूर्ण छ,’ पाण्डेले भने, ‘अब कुन क्षेत्रलाई कुन वस्तुको पकेट क्षेत्र बनाएर अघि बढ्ने भन्ने स्पष्ट योजना पञ्चवर्षीय योजनाभित्र राख्नु जरुरी छ। यसले पलायन हुन बाध्य कृषकलाई प्रोत्साहन गर्छ।’ कर्णाली प्रदेश योजना आयोगले आगामी आर्थिक वर्ष २१००/०१ सम्मको दीर्घकालीन मार्गचित्र ‘सोच २१००’ पनि बनाएको छ। सोच २१०० अनुसार आर्थिक वर्ष २१००/०१ सम्म कर्णाली विकसित प्रदेशकारुपमा रुपान्तरण हुने र प्रतिव्यक्ति आय १० हजार डलर पुग्ने लक्ष्य राखिएको छ। सोही मार्गचित्रमा आधारित रहेर आयोगले पञ्चवर्षीय योजना तयार पार्ने गरेको छ। "
    },
    {
        "title": "रामजानकी विवाह महोत्सव : अयोध्याबाट आएका जन्तीलाई मटिहानीमा स्वागत",
        "link": "https://www.setopati.com/social/345113",
        "content": "जनकपुरधाममा हुने रामजानकी विवाह महोत्सवमा सरिक हुन आएका जन्तीलाई मटिहानीमा स्वागत गरिएको छ। भारतको अयोध्याबाट आएका जन्तीलाई गएराति मटिहानीमा स्वागत गरिएको हो।  मटिहानीका नगरप्रमुख हरिप्रसाद मण्डलसहितका जनप्रतिनिधि, जिल्लाका प्रमुख जिल्ला अधिकारी लालबाबु कवारी र नेपाली सेना, नेपाल प्रहरी र सशस्त्र प्रहरीका जिल्लास्थित प्रमुखहरूसहित मटिहानी नगरवासीले जन्तीको स्वागत गरेका हुन्। मटिहानीस्थित लक्ष्मीनारायण मठका मानमहन्थ, सामाजिक संघसंस्थाका अगुवा, मटिहानीस्थित याज्ञवल्क्य लक्ष्मीनारायण विद्यापिठका आचार्य र राजकीय संस्कृत माध्यमिक विद्यालय (मटिहानी गुरुकूल)का  शिक्षक, वटुकहरू र महोत्तरी उद्योग वाणिज्य संघका पदाधिकारी सहभागी भए।  यसपटकको रामजानकी महोत्सवमा सरिक हुन अयोध्यास्थित श्रीराम ट्रष्टका उच्च पदाधिकारी र साधुसन्तसहितको पाँच सय जनाको जन्ती टोली मटिहानी आइपुगेको हो। सप्ताहव्यापी रामजानकी विवाह महोत्सवमा प्रत्येक पाँचौँ वर्ष अयोध्याबाट जन्ती सजिएर आउने परम्परा छ। नेपाल प्रवेश गरेपछि मटिहानी पहिलो दिनको रात्रिविश्राम गरेर जनकपुर प्रस्थान गर्ने परम्पराअनुसार नै जन्ती सोमबार राति नै  मटिहानी आइपुगेका हुन्। मटिहानी राम–सीताको विवाहमा वेदी बनाउन माटो खनिएको ठाउँका रुपमा परिचित छ। राम–सीताको विवाहमा एउटा महत्त्वपूर्ण पाटो जोडिएको हुँदा आफ्नो ठाउँ विवाह महोत्सवको महत्त्वपूर्ण कडी रहँदै आएको नगरप्रमुख मण्डल बताउँछन्। अयोध्याबाट आउनुभएका अतिथिलाई मिथिला भोजन (दालभात, सब्जी, चटनी, पापरतिलौरी, तरुवा र दही) गराइएको नगरप्रमुख मण्डलले बताए। सोमबार रात्रिविश्राम मटिहानीमा गरेका जन्ती आज बिहान जलेश्वर, पिपरा हुँदै जनकपुरधाम जाने जनाइएको छ। जानकी मिथिलापुत्री भएकी हुँदा यहाँका बासिन्दा उनका माइती र मिथिलावासीका कुटुम्ब मानिन्छन्।  मिथिलामा दुलही पक्षका परिवारजनले जन्तीसँग ठट्टा मजाक, हासपरिहास गर्ने स्थापित चलन छ। यसअनुसार मटिहानीवासीले अयोध्याबाट आएका जन्तीसँग दिल खोलेर ठट्टामजाक र हासपरिहास गरेका छन्। आज मटिहानीबाट जन्ती  जलेश्वर जानेछन्। जलेश्वर नगरवासीको स्वागत ग्रहण गरी जलेश्वरनाथ महादेवको दर्शन गरेर जन्तीलाई आज महोत्तरीकै पिपरामा दिवाभोजन गर्ने तालिका छ । मटिहानीजस्तै जलेश्वर नगरपालिका र पिपरा गाउँपालिकाले पनि जन्तीको स्वागत तयारी गरेका छन्। जन्ती मंगलबार नै साँझ जनकपुरधाम पुग्ने जनाइएको छ। त्यहाँ पुगेपछि जन्ती जानकी मन्दिर व्यवस्थापनको अतिथिका रूपमा महोत्सव अवधिभर रहनेछन् । सप्ताहव्यापी विवाह महोत्सव जनकपुरधाममा आइतबार नै ‘जनकपुर नगर दर्शन’ कार्यक्रमबाट सुरु भइसकेको छ। महोत्सवको दोस्रो दिन  सोमबार ‘फूलबारी लीला’ सम्पन्न भएको छ। ‘जनकपुर नगर दर्शन’ र ‘फूलबारी लीला’ क्रमशः राम–लक्ष्मण गुरु विश्वामित्रसाथ जनकपुर पुग्नुभएको र बगैँचामा रामको सीताजीसँग देखादेख भएको रामकथासँग सम्बन्धित छन्। यसैगरी तेस्रो दिन आज धनुषयज्ञ आयोजना हुँदैछ। आज श्रीरामले शिवजीको धनुष ताँदो चढाउने क्रममा भाँचिएको लीला आयोजना गरिएको छ। यसैगरी चौथो दिन तिलकोत्सव (दुलहीका पिताबाट वरपूजन र वस्त्रआभूषण प्रदान गरिने विधि), पाँचौँ दिन मटकोर (विवाहका लागि यज्ञवेदी बनाइने र कूल देवीदेवताको पूजा गर्ने विधि), छैटौँ दिन शुभविवाह र अन्तिम अर्थात् सातौँ दिन रामकलेवा विधिका कार्यक्रम सम्पन्न गरिनेछन्। रामकलेवा जन्ती बिदाइ गरिने विधि हो। यस विधिमा सम्धी, दुलहाका विशिष्ट नातासम्बन्धका व्यक्ति र जन्तीलाई वस्त्रआभूषण र नगद दक्षिणा दिई बिदा गर्ने मैथिल परम्परा छ। अघि त्रेतायुगमा श्रीराम र जानकीको विवाह मङ्सिर शुक्लपक्ष पञ्चमी तिथिमा भएको विश्वासमा मिथिलामा यो महोत्सव परम्परा चल्दै आएको हो। "
    },
    {
        "title": "नक्कली अपाङ्गताको नक्कली सिफारिस लिँदा...",
        "link": "https://www.setopati.com/social/345112",
        "content": "बोल्न नसक्ने र कानसमेत नसुन्ने जनाउँदै सहयोग मागेर हिँडिरहेका अवस्थामा इलाका प्रहरी कार्यालय ऐसेलुखर्कले दुई युवालाई पक्राउ गरेको छ। शहीद लखन गाउँपालिका गाउँकार्यपालिका गोरखाले दीपेन्द्रकुमार शर्मा र सन्तोषकुमार शर्मालाई आर्थिक सहयोग गरी दिन भनी उपलब्ध गराएको नक्कली पत्रका आधारमा ऐसेलुखर्क गाउँपालिकाका स्थानीयवासीसँग चन्दा माग्दै हिँड्ने दुई युवालाई प्रहरीले सोमबार पक्राउ गरेको हो। पक्राउ पर्नेमा बारा जितपुर सिमरा उपमहानगरपालिका–५ गढीमाईका १९ वर्षीय अजयराम चमार र  जितेन्दरराम चमार रहेको जिल्ला प्रहरी कार्यालयका सूचना अधिकारी मोहन पोखरेलले जानकारी दिए।  ‘शहीद लखन गाउँपालिकामा जम्मा नौवटा मात्रै वडा छ। उनीहरुले प्रयोग गर्दै आएको आर्थिक सहयोगको पत्रमा ११ नं वडा लेखिएको छ,’ उनले भने, ‘पत्रमा उनीहरू जन्मदेखि लाटो र कान नसुन्ने भनेर लेखिएको रहेछ। तर, उनीहरू मजाले बोल्ने र सुन्ने क्षमताका छन्। त्यसैले उनीहरू दुवै जनालाई पक्राउ गरेर कारबाहीका प्रक्रिया अगाडि बढाएका छौं।’ शहीद लखन गाउँपालिका वडा नं ११ ले आर्थिक सहयोगका लागि भनेर दिएको पत्रमा वडाध्यक्षले मंसिर १० गते हस्ताक्षर गरेर सिफारिस दिएको देखिन्छ। तर, सिफारिसपत्रमा हस्ताक्षर गर्ने वडाध्यक्षको नाम भने उल्लेख छैन। पक्राउ परेका दुवै जनाविरुद्ध अवैध चन्दा ऐनअन्तर्गतको कसुरमा खोटाङ जिल्ला अदालतबाट तीन दिनको म्याद थप गरेर अनुसन्धान थालिएको प्रहरीले जनाएको छ। प्रहरीले उनीहरूको साथबाट विभिन्न कागजपत्र, नक्कली बिरामीको फोटो र नगद १७ हजार सात सय ६० बरामद गरेको जनाएको छ। पक्राउ परेका उनीहरूले एक जना व्यक्तिबाट बढीमा रु एक हजारसम्म सहयोग रकम भनेर लिएको देखिएको प्रहरीले जनाएको छ।  पक्राउ परेका उनीहरू दुवै जनामाथि कीर्ते जालसाजीसम्बन्धी मुद्दामा अनुसन्धान सुरु गरिएको जिल्ला प्रहरी कार्यालयका प्रमुख प्रहरी नायब उपरीक्षक प्रतीक विष्टले जानकारी दिए। "
    },
    {
        "title": "आठ डिआइजीले पाए दर्ज्यानी चिन्ह",
        "link": "https://www.setopati.com/social/345050",
        "content": "नेपाल प्रहरीका आठ जना प्रहरी नायब महानिरीक्षक (डिआइजी)ले दर्ज्यानी चिन्ह पाएका छन्। सोमबार गृहमन्त्रीस्तरको निर्णयअनुसार प्रहरी वरिष्ठ उपरीक्षक (एसएसपी)बाट डिआइजीमा बढुवा भएका आठ जनाले दर्ज्यानी चिन्‍ह पाएका हुन्। आइजिपी बसन्तबहादुर कुँवरले प्रहरी प्रधान कार्यालयमा आयोजित कार्यक्रममा दर्ज्यानी चिन्ह प्रदान गरेका हुन्।  ध्रुबराज राउत, भोलाबहादुर रावल, गणेश चन्द, सिद्धिबिक्रम शाह, सुशिल सिंह राठौर, उमा प्रसाद चतुरबेदी, हिमालयकुमार श्रेष्ठ र डम्बरबहादुर बिक बढुवा भएका हुन्। \n  "
    },
    {
        "title": "जुवा खेलिरहेका १७ जना पक्राउ",
        "link": "https://www.setopati.com/social/345029",
        "content": "दाङमा जुवा खेलिरहेका १७ जना पक्राउ परेका छन्। दाङको घोराही उपमहानगरपालिका-१५ अमृत टोलमा जुवा खेलिरहेको अवस्थामा  १७ जना पक्राउ परेको जिल्ला प्रहरी कार्यालय दाङले जनाएको छ। त्यहाँबाट १ लाख ५२ हजार ५५ रूपैयाँ बरामद गरिएको छ। उनीहरूमाथि थप अनुसन्धान भइरहेको छ।  "
    },
    {
        "title": "६ किलो कोकिनसहित एक महिला विमानस्थलबाट पक्राउ",
        "link": "https://www.setopati.com/social/344946",
        "content": "त्रिभुवन अन्तर्राष्ट्रिय विमानस्थलबाट ६ किलो ८४० ग्राम कोकिनसहित एक जना महिला पक्राउ परेकी छन्। आइतबार साँढे ५ बजे सशस्त्र प्रहरी बल नेपालको भन्सार सुरक्षा बेस र भन्सार कार्यालयको संयुक्त टोलीले केन्याकी एक महिलालाई लागुऔषध कोकिनसहित पक्राउ गरेको सशस्त्र प्रहरी बलका सहप्रवक्ता एवं डिएसपी शैलेन्द्र थापाले जानकारी दिए। उनका अनुसार केन्याकी चिलियन किरूबो ओगिटो पक्राउ परेकी हुन्। उनी कतार एयरवेजबाट आएकी थिइन्। उनले हातमा बोकेको ब्यागभित्र डल राखेको भेटिएको थियो। त्यसमा जाँच गर्दा कोकिन फेला परेको हो। "
    },
    {
        "title": "पारि ढिस्कोले पुरिए श्रीमतीसहित पाँच आफन्त, वारि रहेका श्रीमानले पत्तै पाएनन्",
        "link": "https://www.setopati.com/social/344939",
        "content": "रोल्पाको सुनछहरी गाउँपालिका वडा नम्बर ३ बाहिरी गामका ५६ वर्षीय ओखवीर दमाइ आइतबार बिहान ९ बजेतिर खाना खाएर घरबाट काममा निस्किए। उनी केही समयदेखि झोलुङ्गे पुल निर्माणको काम गर्दै आएका छन्। उनकी श्रीमती सुबित्रा परियार छोराछोरीलाई खाना खुवाएर झोलुङ्गे पुल निर्माणकै काममा निस्किइन्। श्रीमान् र श्रीमती एकै पुल निर्माणको काममा खटिए पनि भूगोल र जंगलका कारण उनीहरूबीच दिनभरजसो देखादेख हुन्थेन। सुबित्रा घरदेखि करिब दुई सय मिटरमा रहेको क्षेत्रमा पुलको काम गर्थिन् भने उनका श्रीमान् ओखवीर पारिपट्टी मौला वन क्षेत्रमा काम गर्दै आएका थिए।  ओखवीर सधैंजस्तै आइतबार बिहान पनि झोलुङ्गे पुल निर्माणको काम सुरू गर्दै थिए। बिहान ९:५० बजेको हुँदो हो, ओखवीरको कानमा कोही कराएको आवाज पर्‍यो। उनले निरन्तर कोही कराएको सुनेपछि पारितिर हेरे केही भेउ पाएनन्, काममै व्यस्त रहे। पुलको पारितर्फ भागमा उनकी श्रीमतीसहित परिवारका सदस्यहरू काम गर्थे। के भएको हो भनेर सोधिखोजी गर्न उनीसँग मोबाइल फोन पनि थिएन। पारिबाट निरन्तर रूपमा कोही कराएजस्तो, रोएजस्तो आवाज आइरहेको थियो। यस्तो आवाज आइरहेपछि गरिरहेको काम छाडेर ओखवीरले पारिसम्म आँखा डुलाए। उनले प्रहरीहरू पुल निर्माण भइरहेको ठाउँतिर झर्दै गरेको देखे। त्यसपछि भने उनी श्रीमतीसहित घरका अरू सदस्यहरू काम गरिरहेको ठाउँमा केही घटना घट्यो कि भनेर चनाखो भए। त्यो बेलासम्म पनि मानिस रोएको आवाज आइरहेको थियो। केहीबेरमा प्रहरीहरूले पुल निर्माण भएको ठाउँमा खनेजस्तो देखियो। धुमिल दृश्य देखेपछि उनी आत्तिए। पुलका लागि काम भइरहेको पारि जान उनी पहाड उक्लँदै थिए। त्यही क्रममा स्थानीयहरू उनलाई बोलाउन आइपुगे। स्थानीयहरूले माटोको ढिस्को खसेर पुलको निर्माणाधीन टेवा पर्खाल भत्काएर काम गरिरहेकाहरूलाई पुरेको खबर सुनाएपछि ओखवीर  छाँगाबाट खसेजस्तै भए। केहीबेरमा उनी पनि स्थानीयहरूसँगै घटनास्थल पुगे। घटनास्थलमा श्रीमतीसहित घरका अन्य चार जनाको शव प्रहरीले पहिराबाट निकालेर राखेको थियो। उनकी श्रीमती, माइला र कान्छा भाइको साथै माइला भाइको बुहारीको मृत्यु भइसकेको थियो। निर्माणाधीन पुलको टेवा पर्खाल भत्किँदा काम गरिरहेकाहरू पाँच जनाको मृत्यु भएको हो। ओखवीरका दुई श्रीमतीमध्ये कान्छी श्रीमती पर्खाल भत्किँदा पुरिएकी थिइन्। सुबित्रासँग ओखवीरले दश वर्षअघि विवाह गरेका थिए। सुबित्राका तर्फबाट एक छोरी र एक छोरा छन् भने त्यसअघि जेठी श्रीमतीबाट ६ छोरी र एक छोरा छन्। जेठी श्रीमती छुट्टै बस्छिन्। पुल बनाउने काममा खटिएकै समयमा ढिस्कोले च्यापेर कान्छी श्रीमतीको मृत्यु भएपछि साना छोराछोरीलाई कसरी पाल्ने र के गरी पढाउने भन्ने चिन्ता ओखवीरलाई छ।  पुल निर्माणको काम गर्दागर्दै पुरिएर मृत्यु भएकाहरूको घरमा स-साना बालबच्चा छन्। पुल निर्माणको ठेक्का पाएकाले आफूहरू र बालबालिकालाई राहत दिनुपर्ने उनले बताए। ‘पुल बनाउने काम गरिरहेका मेरो परिवारसहित आफन्तहरूका स-साना बालबच्चा छन्। उनीहरूलाई ठेकेदारदेखि सरकारले सहयोग गर्नुपर्छ,’ प्रहरीको मोबाइलमार्फत् सम्पर्कमा आएका ओखवीरले सेतोपाटीसँग भने। पुल निर्माणमा ओखवीरकी कान्छी श्रीमती सुवित्रा, माइलो भाइ ४५ वर्षीय दुजमान परियार, कान्छो भाइ ३१ वर्षीय ओम परियार र माइलो भाइकी बुहारी २७ वर्षीया आइती भनिने गुठी परियारको मृत्यु भएको हो। सोही घटनामा मृत्यु भएका स्थानीय ६६ वर्षीय देविराम परियार भने ओखवीरका भिनाजु हुन्। एकै  घरका चार जनासहित पाँच जनाको मृत्युपछि सुनछहरी गाउँपालिका ३ बाहिरी गाम शोकमा छ। प्रहरी चौकी गामका प्रहरी सहायक निरीक्षक प्रकाश विष्टले पाँचै जनाको शव पोस्टमर्टमका लागि लगिएको बताए। छहरी गाउँपालिका ३ गाममा निर्माणाधीन झोलुङ्गे पुलको खाल्डो खनेर पर्खाल लगाउने क्रममा माथिबाट माटोको ढिस्को आएर भत्किँदा कामदारहरूको मृत्यु भएको हो। गाममा मौलावाङ र बाहिरी गाम जोड्ने झोलुङ्गे पुल निर्माणको काम चलिरहेको थियो। झोलुङ्गे पुल निर्माणको काम एलबी एण्ड पल्लभी जक्सन जेभी निर्माण सेवाले लिएको छ। प्रहरी चौकी गाममा घटनाबारे जानकारीपछि प्रहरी सहायक निरीक्षक विष्टको नेतृत्वमा  पाँच जनाको टोली खटिएको थियो। प्रहरी टोलीले १०:३५ मा एकै घरका चार जनाको शव निकालेको थियो। दिउँसो १ बजेतिर ६६ वर्षीय देविरामको शव निकालिएको थियो। पुल निर्माणमा सात जना खटिएका थिए भने दुई जना बाँचेका छन्। "
    },
    {
        "title": "दरबारमार्गका फुटपाथमा ढुंगा हटाएर ग्रेनाइट राखिँदै (तस्बिरहरू)",
        "link": "https://www.setopati.com/social/344901",
        "content": "काठमाडौं महानगरपालिकाले दरबारमार्ग क्षेत्रका फुटपाथ विस्तारको काम गरिरहेको छ।  दरबारमार्गका फुटपाथमा ग्रेनाइट राख्ने काम अघि बढाइएको सार्वजनिक निर्माण विभागका प्रमुख सुरज शाक्यले बताए।  उनकाअनुसार यो फुटपाथ स्तरोन्नतिमध्येकै एक कार्यक्रम हो।  'दबारमार्ग क्षेत्रलाई थप व्यवस्थित बनाउन ढुंगा हटाएर सबै ठाउँमा एकैनासे ग्रेनाइट हाल्ने काम हुँदैछ,' उनले भने, 'पानी पर्दा नचिप्लियोस् भनेर ग्रिपसहितको ग्रेनाइट हालिएको छ।' केही समयअघिदेखि महानगरले विभिन्न ठाउँमा फुटपाथ बढाएर स्तरोन्नतिको काम गर्दै आएको छ।             सबै तस्बिरः नेपाल फोटो लाइब्रेरी। "
    },
    {
        "title": "कञ्चनपुरमा श्रीमतीको हत्या आरोपमा पूर्वअसई पक्राउ",
        "link": "https://www.setopati.com/social/344893",
        "content": "कञ्चनपुरमा श्रीमतीको हत्या गरेको आरोपमा नेपाल प्रहरीका पूर्व असई पक्राउ परेका छन्। शनिबार राति ८ बजे भीमदत्त नगरपालिका-८ तिलाचौरमा श्रीमानले श्रीमतीको हत्या गरेको जिल्ला प्रहरी कार्यालय कञ्चनपुरका डिएसपी उमेश जोशीले जानकारी दिए। श्रीमान ४९ वर्षीय नरेन्द्र विष्ट छन्। उनले आफ्नी ३० वर्षीया श्रीमती ज्योतिमाथि हँसियाले प्रहार गर्दा मृत्यु भएको हो। घटनाबारे आफन्तले थाहा पाएपछि प्रहरीलाई खबर गरेका थिए। प्रहरीले गएराति नै नरेन्द्रलाई पक्राउ गरेको थियो। उनीहरूबीच घरायसी विवाद भइरहने गएराति पनि विवाद हुँदा हत्या भएको प्रहरीको प्रारम्भिक अनुसन्धानमा देखिएको छ। शव पोष्टमर्टमको लागि महाकाली प्रादेशिक अस्पतालमा राखिएको छ।\n  "
    },
    {
        "title": "आज देशभरको मौसम सफा रहने",
        "link": "https://www.setopati.com/social/344871",
        "content": "देशमा पश्चिमी वायुको सामान्य प्रभाव तथा बंगालको खाडीमा रहेको चक्रवात फेनजलको आंशिक प्रभाव रहेको जल तथा मौसम विज्ञान विभाग, मौसम पूर्वानुमान महाशाखाले जानकारी दिएको छ।  देशभर अहिले बिहान मौसम मुख्यतया सफा रहेको छ। देशको तराई भू–भागका केही स्थानहरूमा हुस्सु/कुहिरो लागेको महाशाखाले जानकारी दिएको छ। आइतबार दिउँसो कोशी प्रदेश, मधेश प्रदेश लगायत गण्डकी प्रदेश र कर्णाली प्रदेशका पहाडी भू–भागमा आंशिक बदली रही बाँकी भू–भागमा मौसम मुख्यतया सफा रहने छ। गण्डकी प्रदेश र कर्णाली प्रदेशको उच्च पहाडी तथा हिमाली भू–भागका एक–दुई स्थानमा हल्का हिमपातको सम्भावना रहेको छ। राति कोशी प्रदेश, गण्डकी प्रदेश र कर्णाली प्रदेशका पहाडी भू–भागमा आंशिक बदली रही बाँकी भू–भागमा मौसम मुख्यतया सफा रहने छ । गण्डकी प्रदेश र कर्णाली प्रदेशका उच्च पहाडी तथा हिमाली भू–भागका एक–दुई स्थानमा हल्का हिमपातको सम्भावना रहेको छ।   "
    },
    {
        "title": "विश्व एड्स दिवसको पूर्वसन्ध्यामा दीप प्रज्वलन (तस्बिरहरू)",
        "link": "https://www.setopati.com/social/344865",
        "content": "विश्व एड्स दिवसको पूर्वसन्ध्यामा काठमाडौंमा दीप प्रज्वलन गरिएको छ। माइती नेपालले शनिबार दीप प्रज्वलनको आयोजना गरेको हो। गौशाला चोकमा आयोजित उक्त कार्यक्रममा मानिसहरूले एड्सबाट ज्यान गुमाएकालाई श्रद्धाञ्जली दिएका हुन्। विश्वमा हरेक वर्ष डिसेम्बर १ मा एड्स विरूद्धको दिवस मनाउने गरिन्छ। कार्यक्रममा सहभागी माइती नेपालकी अध्यक्ष अनुराधा कोइरालाले एड्सबारे जनचेतना फैलाउन जरूरी रहेको बताइन्। 'एड्सबाट संक्रमित भएकाहरूलाई साथ र सहयोग चाहिन्छ। यसबारेमा जनचेतना फैलाउन पनि जरूरी छ,' उनले भनिन्। यस्तै एड्सको संक्रमण रोक्नका लागि देशभित्र हुने मानव बेचबिखनलाई पनि नियन्त्रण गर्नुपर्ने बताइन्।  विश्व स्वास्थ्य संगठनका अनुसार सन् २०२३ मा मात्रै १३ लाख मानिसहरू यसबाट संक्रमित भएका थिए।   तस्बिरहरू                    सबै तस्बिर: नेपाल फोटो लाइब्रेरी "
    },
    {
        "title": "ब्रेन ह्यामरेज किन हुन्छ, कसरी गर्ने उपचार? (भिडिओ)",
        "link": "https://www.setopati.com/social/344636",
        "content": "कुनै पनि कारणले दिमागमा रगत जम्नु ब्रेन ह्यामरेज हो। दुर्घटनाको कारणले चोटपटक लागेर ब्रेन ह्यामरेज धेरै हुन्छ। ब्रेन ह्यामरेजको ८० प्रतिशत कारण सडक दुर्घटना हो। २० प्रतिशत भने बिना चोटपटक पनि हुन सक्छ। बिना चोटपटक हुने ब्रेन ह्यामरेज प्राइमरी र सेकेण्डरी गरी दुई किसिमका ब्रेन ह्यामरेज हुन्छन्। दिमागको संरचनमा कुनै गडबडी भएर हुने ब्रेन ह्यामरेज प्राइमरी हो भने दिमागमा हुने गुजुल्टा, ट्युमर, फिस्टुला लगायतका कारणले हुने ह्यामरेज सेकेण्डरी ब्रेन ह्यामरेज हो। दुर्घटना बाहेक अन्य कारणले हुने ब्रेन ह्यामरेजका केही लक्षणहरू देखिन्छन्।\n-अर्ध चेत हुने\n-चेतनको तह एकदमै कम हुने\n-सन्तुलनमा असर पर्ने हुन्छ।\n-श्वासप्रश्वास र मुटुमा असर गर्ने हुन्छ।\n-हातखुट्टा नचल्ने\n-आँखामा समस्या देखिन्छ\n-बोल्न गाह्रो हुन्छ\n-अनुहारको एकातिरको भाग तल झर्ने पनि हुन्छ। उच्च रक्तचाप, मधुमेहको औषधी खाइरहेका बिरामीलाई ब्रेन ह्यामरेज हुन्छ। सेकेण्डरी ह्यामरेज भनेको दिमागको बनावटमा भएको असरहरूले गर्दा हुन्छ। दिमागमा गुजुल्टा हुने रगतको बेलुन हुने लगायतले गर्दा सेकेण्डरी ब्रेन ह्यामरेज हुन्छ। ब्रेन ह्यामरेजका लक्षण र यसको उपचारसँग 'बी फास्ट' (बी,इ,एफ,ए,एस,टी) महत्वपूर्ण हुन्छ। -'बी फर ब्यालेन्स' अर्थात् शरीरको सन्तुलनमा गडबडी हुने\n-'इ' भनेको 'आइज' अर्थात  आँखामा असर देखिनु, आँखा लरबराउने,आँखाले दुइटा वस्तु देख्ने हुनु\n- 'एफ' भनेको 'फेस' एकातिरको अनुहार झर्नु अनि बांगिनु\n- 'ए' भनेको 'आम्स' अर्थात हात र खुट्टा लुलो हुनु\n-'एस' भन्नाले 'स्पिच' (बोली) अर्थात बोलीमा विभिन्न खालका समस्या देखिन्छन्। जस्तो बोल्न गाह्रो हुनु, बोल्न नसक्नु, बोली लरबराउने हुन्छ। माथिका समस्याहरू देखिए भने 'टी फर टाइम' लाई ध्यान दिनुपर्छ। समयमा अस्पताल (स्ट्रोक सेन्टर) पुग्नु महत्वपूर्ण हुन्छ। अर्थात् यस्ता लक्षण देखियो भने जतिसक्दो चाँडो अस्पताल जानुपर्छ। ब्रेन ह्यामरेजको उपचार न्युरो इन्टरभेन्सन पद्धतिबाट टाउको नखोलिकन हात र खुट्टाको नशाबाट कपालको रौं जत्रो तार भित्र छिराएर अपरेसन गरिन्छ। यदि हातखुट्टाबाट सम्भव भएन भने घाँटीबाट र त्यो पनि सम्भव भएन भने जुनसुकै नशाबाट तारलाई भित्र छिराउन सकिन्छ। यो प्रविधि नेपालमा भित्रिएको धेरै भएको छैन। २/३ वर्षअगाडि मात्रै यो प्रविधि नेपाल भित्रिएको हो। अझै पनि यो प्रविधिबारे मानिसहरूलाई जानकारी भइसकेको छैन। यो प्रविधिबाट टाउको नखोलिकन अपरेसन गर्न सकिन्छ। जस्तो: दिमागको नशामा बेलुन भएको छ भने यो प्रविधिको सहयोगबाट त्यहाँ क्वाइल हालेर टाल्दिन्छौं। अथवा कहिलेकाहीँ विशेष खालको स्टेन्ट हाल्नुपर्ने हुन्छ। जस्तो: गुजुल्टाहरू छन् भने औषधि राखेर त्यसलाई सुकाइदिने अनि नशालाई बन्द गर्दिने गरिन्छ। नेपालमा पूर्ण रूपमा यो सेवा भएको सरकारी अस्पताल पाटन अस्पताल मात्र हो। पाटन अस्पतालमा तीन चार महिनादेखि दिमागमा रगत जमेका बिरामीहरूको उपचार भइरहेको छ। कस्ता व्यक्तिलाई ब्रेन ह्यामरेजको खतरा? दिमागमा रगत जम्ने विभिन्न कारण छन्। अफ्रिकनहरूमा, पुरुषमा यो समस्या धेरै हुन्छ। मुटुको बाथ रोग भएका बिरामीलाई पनि यस्तो रोग हुनसक्छ। लागुपदर्थको सेवन, चुरोट, रक्सी खानेलाई पनि यसको खतरा हुन्छ। उच्च रक्तचाप र मधुमेह भएकाहरूलाई समेत हुनसक्छ। महिलाको तुलनामा पुरुषले रक्सी, चुरोट धेरै खाने भएकाले उनीहरूलाई ब्रेन ह्यामरेजको खतरा धेरै हुन्छ। अर्को कुरा वंशानुगत रूपमै पुरुषलाई यसको जोखिम रहन्छ। माथि भनिएका कुनै पनि लक्षण देखिएमा अस्पताल गएर विभिन्न खालका परीक्षण गरेपछि ब्रेन ह्यामरेज भए/नभएको थाहा पाउन सकिन्छ।जनमानसमा बढ्दो उमेरसँगै यो रोग हुन्छ भन्ने बुझाइ छ। तर यो गलत हो। यो समस्या जुनसुकै उमेर समूहका व्यक्तिलाई हुनसक्छ। पहिला/पहिला पनि ब्रेन ह्यामरेज हुन्थ्यो तर यसबारे जानकारी नभएकाले बाहिर नआएको मात्रै हो। उपचारलाई कसरी सहज बनाउने? ब्रेन ह्यामरेजका बिरामीको उपचार सहज बनाउन दुई उपाय छन्। एउटा यसको उपचारको लागि प्रविधि चाहियो भने अर्को विशेषज्ञ चाहिन्छ। अहिले सरकारी अस्पतालमा इन्टरभेन्सन न्युरो सर्जनको दरबन्दी समेत छैन। यसको दरबन्दी सरकारी अस्पतालमा हुन जरूरी छ। अनि यसको उपचारमा सरकारले सहुलियत दिएमा जनताले सहज ढंगले उपचार पाउँछन्। मैले हेरेको एक जना बिरामी छन्, उनको दिमागमा ट्युमर छ। रगत धेरै आउने खालको ट्युमर भएकाले न्युरो इन्टरभेन्सन गरेर रगतको नशालाई बन्द गर्न सके अपरेसन गर्न सजिलो हुन्छ। मैले एन्जियोग्राफी गरेर हेर्दा भास्कुलर ट्युमर छ। तर बिरामीसँग उपचार खर्च नभएका कारण गाह्रो भएको छ। म बाँच्न चाहन्छु भन्ने बिरामीको उपचारमा सरकारले विशेष ध्यान दिनुपर्छ भन्ने मेरो चाहना हो। किनकि बाँच्न पाउनु प्रत्येक नागरिकको हक छ। (न्युरो इन्टरभेन्सनमा डिएम गरेका डा. अरुण पौडेल पाटन अस्पताल र नर्भिक अस्पतालमा कार्यरत छन्।)  "
    },
    {
        "title": "सडक स्तरोन्नतिको काम गर्ने क्रममा माटोको ढिस्कोले पुरिएर चार जना घाइते",
        "link": "https://www.setopati.com/social/344832",
        "content": "जाजरकोटमा सडक स्तरोन्नतिको काम गरिरहेका चार जना कामदार माटोको ढिस्कोमा पुरिएर घाइते भएका छन्। मध्यपहाडी लोकमार्गबाट जुनीचाँदे गाउँपालिका जोड्ने सडक स्तरोन्नति गर्ने क्रममा वडा नम्बर २ को देसीपाटा खण्डमा काम गरिरहेका कामदार माटोको ढिस्कोमा पुरिएका हुन्। जिल्ला प्रहरी कार्यालय जाजरकोटका सूचना अधिकारी प्रहरी निरीक्षक दिनेश तिमिल्सेनाका अनुसार शनिबार बिहान सडकको नाली बनाउनका लागि बालुवा निकाल्न लाग्दा माथिबाट माटोको ढिस्को खसेको हो। ढिस्कोमा पुरिएर जुनीचाँदे गाउँपालिका–२ का ३२ वर्षीय रामबहादुर वड, २५ वर्षीया निर्मला शाही, २२ वर्षीया पुलमाया लुहार र ३५ वर्षीय नरबहादुर वड घाइते भएका हुन्। घाइतेमध्ये तीन जना गम्भीर रहेको प्रहरीले जनाएको छ। उद्धारका लागि नेपाली सेनाको हेलिकप्टर सुर्खेत एअरबेसबाट पठाउने तयारी भइरहेको जुनीचाँदे–२ का वडाध्यक्ष रामबहादुर नेपालीले जानकारी दिए। "
    },
    {
        "title": "गाउँपालिकाभरि घरमा सुत्केरी हुनेको संख्या दुई वर्षदेखि शून्य",
        "link": "https://www.setopati.com/social/344819",
        "content": "बागलुङको बरेङ गाउँपालिकामा घरमा सुत्केरी घरमा सुत्केरी हुनेको सङ्ख्या शून्य भएको छ। गाउँपालिकाले प्रत्येक वडामा बर्थिङ सेन्टर स्थापना गरेपछि दुई वर्षदेखि बरेङ ‘शून्य होमडेलिभरी’ बनेको हो। आर्थिक वर्ष २०८०/८१ मा गाउँपालिकाले पाँचवटै वडाका स्वास्थ्यचौकीमा बर्थिङ सेन्टर स्थापना गरेपछि गर्भवती सुत्केरी हुनका लागि स्वास्थ्य संस्थामै आउने गरेका छन्। महिलामा स्वास्थ्य सचेतना बढ्दै गएपछि कोही पनि गर्भवती महिला घरमा सुत्केरी नहुने बरेङ गाउँपालिकाका स्वास्थ्य शाखा प्रमुख पदमबहादुर पुनले जानकारी दिए। गाउँपालिकाले ‘शून्य होमडेलिभरी’ बनाउनका लागि कार्यविधिनै बनाएर लागेको जनाउँदै प्रत्येक महिना स्वास्थ्यकर्मी गर्भवतीका घरमा पुगेर गर्भ जाँच गर्ने र परिवारका सबै सदस्यलाई समेत सचेत गराउने गरेको उनको भनाइ छ। गाउँपालिकाले स्वास्थ्य संस्थामा सुत्केरी हुनेलाई सरकारले दिन २८ यसबाहेक थप रु एक हजारदेखि रु तीन हजारसम्म यातायात खर्च दिने गरेको प्रमुख पुनले बताए। गत वर्ष पालिकाभर १३३ जनामा गर्भवतीमध्ये ७० जना गाउँपालिकाभित्रको बर्थिङ सेन्टरमा र अन्य सुविधा सम्पन्न अस्पतालमा पुगेर सुरक्षित सुत्केरी भएको उनको भनाइ छ। गाउँपालिकाले ‘पोषिलो नाङ्लो’ कार्यक्रममा र ‘पोषिलो झोला’ कार्यक्रम सञ्चालन गरेपछि स्वास्थ्य संस्थामै सुत्केरी हुनुपर्छ भन्ने चेतनाको वृद्धि भएको पुन बताउँछन्। ‘पहिला घरमै सुत्केरी हुने चलन थियो, अहिले त्यो पूर्णरुपमा अन्त्य गरेका छौँ, यस वर्ष ‘पोषिलो झोला’ कार्यक्रम छ, यस कार्यक्रममा झोलामा सुत्केरीलाई चाहिने पोषिलो खाने कुरा हुन्छ, स्वास्थ्य चेतनासम्बन्धी किताब र पोस्टर हुन्छन्, अर्को ‘पोषिलो नाङ्लो’ कार्यक्रम पनि छ, यो कार्यक्रमअन्तर्गत सुत्केरीलाई एक नाङ्लो पोषिलो र स्वास्थ्यवद्र्धक स्थानीय उत्पादन दिने गरेका छौँ,’ उनले भने। प्रमुख पुनले गाउँपालिकाभित्रको स्वास्थ्य संस्थामा सुत्केरी हुने नसक्ने र शल्यक्रिया गर्नुपर्ने महिलालाई थप रु पाँच हजार हजार यातायात खर्च दिने गरेको बताए। वडामै पुगेर भिडियो एक्सरे गर्दानै सामान्य सुत्केरी हुने र शल्यक्रिया  गर्नुपर्छ कि पर्दैन भन्ने थाहा हुने हुँदा त्यहीअनुसार गर्भवतीलाई जानकारी गराउने उनको भनाइ छ।  बरेङ गाउँपालिकाका अध्यक्ष कृष्णप्रसाद शर्माले ‘शून्य होमडेलिभरी’ बनाउनका लागि सबै स्वास्थ्य संस्थामा स्वास्थ्यकर्मी र आवश्यक उपकरण तथा औषधि व्यवस्थापन गरेको बताए। आर्थिक अवस्था कमजोर भएर कारण घरमै सुत्केरी हुने महिलालाई गाउँपालिकाले आर्थिक सहयोग गरेर स्वास्थ्य संस्थामा ल्याउने काम गरेको उनको भनाइ छ।   "
    },
    {
        "title": "पशुपतिमा छरियो शतबीज (तस्बिरहरू)",
        "link": "https://www.setopati.com/social/344816",
        "content": "मार्ग शीर्ष कृष्ण चतुर्दशीका अवसरमा आज पशुपति क्षेत्रका १४ स्थानमा शतबीज छरिएको छ। पशुपतिनाथको मूल मन्दिर, वाग्मती, भष्मेश्वर महादेव, आर्यघाट, रुद्रगाडेश्वर, भागलभुगल महादेव, किरातेश्वर, गौरीघाट, गुह्येश्वरी, नमोबुद्ध, बहिरो गणेश, विश्वरुप, मृगस्थली हुँदै भागलभुगल महादेव नजिकै पुगेर शतबीज छरिएको हो। रातभर बत्ती बालेर बसेका भक्तजनले मार्गशीर्ष कृष्ण चतुर्दशीका दिन बिहान भने दिवंगत पितृको सद्गतिको कामना गर्दै शतबीज छर्छन्। त्रयोदशीको बेलुकीदेखि दिवङ्गत पितृका नाममा अखण्ड दीपदान गरी बसेका भक्तजनले बिहानै वाग्मती नदीमा दीप सेलाएर चतुर्दशीको बिहान पितृको सद्गतिको कामना गर्दै शतबीज छर्छन्। बालाचतुर्दशीको अघिल्लो रात शुक्रबार दिवंगत पितृका नाममा दीपदान गर्न लाखौँ भक्तजन आएर रातभर जाग्राम बसेका थिए। शुक्रबार रातभर दीपदान गरी बसेका भक्तजनले आज बिहानै पितृको सम्झनामा शतबीज छर्छन्। प्रत्येक वर्ष मार्गशीर्ष कृष्ण चतुर्दशीका दिन बालाचतुर्दशी पर्व मनाउन देशका विभिन्न स्थानबाट भक्तजन पशुपतिमा आएका थिए। आफ्नो परिवारभित्रका दिवङ्गत आत्माको चिरशान्तिको कामना गर्दै पशुपति क्षेत्रमा शतबीज छर्ने गरिन्छ। बालाचतुर्दशीको पूर्वसन्ध्या मार्गशीर्ष कृष्ण त्रयोदशीको शुक्रबार राति भक्तजनले पशुपतिनाथको मन्दिरवरपर बसी दिवङ्गत आत्माका नाममा महादीप बाली भजनकीर्तन र लोक झाँकी प्रस्तुत गरी रात बिताउँछन्। शतबीज भनिएपनि हाल सप्तबीज (धान, जौ, तिल, गहुँ, चना, मकै, कागुनो) छर्दै मृगस्थलीमा रहेका बहिरा गणेश नजिक आइपुगेपछि उक्त गणेशको शिलालाई हल्लाउँदै ठूलो स्वरले दिवङ्गत आत्माले पाउने गरी सन्देश पु-याउन अनुरोध गरिन्छ। तस्बिरहरूः             सबै तस्बिरः नेपाल फोटो लाइब्रेरी।  "
    },
    {
        "title": "बोरामा शव भेटिएकी महिलाको हत्या आशंकामा ३ जना पक्राउ",
        "link": "https://www.setopati.com/social/344806",
        "content": "यही मंसिर ८ गते धनुषाको आमाखोलामा मृत भेटिएकी एक महिलाको हत्यामा संलग्न आशंकामा प्रहरीले तीन जनालाई पक्राउ गरी सार्वजनिक गरेको छ। शुक्रबार जिल्ला प्रहरी कार्यालयले जनकनन्दिनी गाउँपालिका-३ बस्ने २२ वर्षीय रामललित खत्वे मण्डल, सोही ठाउँका २० वर्षीय ज्ञानेन्द्र दास र सहिदनगर नगरपालिका-८ नाथपट्टी बस्ने २४ वर्षीय रमेशकुमार मण्डललाई प्रहरीले सार्वजनिक गरेको हो। मंसिर ८ गते जनकनन्दिनी गाउँपालिका-४ खजुरी र कमला नगरपालिका-२ सरावेको बीच सिमानामा रहेको आमाखोलामा नामथर नखुलेकी एक महिलाको शव प्लास्टिकको बोराभित्र रहेको अवस्थामा फेला परेको थियो। पछि ती महिला जनकनन्दिनी गाउँपालिका-५ उधा टोल निवासी रेखाकुमारी मण्डल रहेको खुल्न आएको थियो।  शुक्रबार आयोजित पत्रकार सम्मेलनमा धनुषाका प्रहरी प्रमुख, प्रहरी उपरीक्षक भुवनेश्वर तिवारीले मृतकलाई घटनास्थलमा ल्याउन ज्ञानेन्द्र दास र रमेशकुमार मण्डलले सहयोग गरेको र राम ललित मण्डल खत्वेले ढुंगाले अनुहारमा प्रहार गरी मुर्छित बनाइ घाँटी रेटेर हत्या गरेको खुल्न आएको बताए। मृतकसँग बिहे गर्ने सम्बन्धमा विवाद भएपछि घटना भएको देखिएको उनले जानकारी दिए। मृतक र खत्वेबीच पाँच/छ वर्षदेखि रामललित मण्डल खत्वेबीच प्रेम सम्बन्ध रहेको बताइएको छ। "
    },
    {
        "title": "जाजरकोटमा बसको ठक्करबाट पैदलयात्रीको मृत्यु",
        "link": "https://www.setopati.com/social/344804",
        "content": "जाजरकोटमा बसको ठक्करबाट एक जना पैदलयात्रीको मृत्यु भएको छ। शुक्रबार साँझ ७ बजे भेरी नगरपालिका-१ रावतगाउँस्थित कर्णाली करिडोर अन्तर्गत डोल्पाबाट नेपालगन्जतर्फ आउँदै गरेको बसले ठक्कर दिँदा पैदलयात्रीको मृत्यु भएको जिल्ला प्रहरी कार्यालयका डिएसपी पुरूषोत्तम पाण्डेले जानकारी दिए। भे १ ख १३९६ नम्बरको बसले जाजरकोट नलगाड नगरपालिका-१ चिउरी बस्ने ३७ वर्षीय सुरेश महरलाई ठक्कर दिएको थियो। बसको ठक्करबाट महर गम्भीर घाइते भएको डिएसपी पाण्डेले बताए। उपचारका लागि उनलाई जिल्ला अस्पताल जाजरकोटमा लगिएको थियो। चालक बाँके नेपालगंज उपमहानगरपालिका वडा न.४ बस्ने बर्ष ४५ को कबिराज घर्तिमगरलाई प्रहरीले पक्राउ गरेको थियो। घाइते रहेका महरको उपचारको क्रममा मृत्यु भएको डिएसपी पाण्डेले बताए। "
    },
    {
        "title": "बागमती नदीमा छाडियो मेलम्चीको पानी",
        "link": "https://www.setopati.com/social/344778",
        "content": "बालाचतुर्दशी पर्वलाई लक्षित गरेर मेलम्ची खानेपानी विकास समितिको सुन्दरीजलस्थित पानी प्रशोधन केन्द्रबाट बागमती नदीमा थप पानी छाडिएको छ। आज साँझ पशुपतिस्थित कैलाश क्षेत्रमा पितृका नाममा बत्ती बाल्ने र शनिबार बिहान सतबिज छर्ने परम्परा रही आएको छ। बिहीबार साँझदेखि मेलम्चीको पानी छाडिएको मेलम्ची खानेपानी विकास समितिका कार्यकारी निर्देशक रत्न लामिछानेले जानकारी दिए। 'बागमती नदी प्रवाहमा सहयोग गर्न मेलम्चीको पानी बागमतीमा छाड्दै आएको थियौँ,' बिहीबारदेखि थप करिब चार करोड लिटर पानी बागमती नदी सफा गर्नका लागि छाडेका छौँ।' काठमाडौँ उपत्यका खानेपानी लिमिटेड (केयुकेएल) लाई बालाचतुर्दशीका दिन पशुपतिनाथस्थित कैलाश क्षेत्रमा लाग्ने मेलामा सहभागी हुने भक्तजनलाई पिउन, स्नानदेखि अन्यकार्य गर्न पुग्ने गरी मेलम्चीको पानीको व्यवस्था मिलाउन पनि निर्देशन दिइएको थियो। "
    },
    {
        "title": "नक्कली शैक्षिक प्रमाणपत्र पेस गरेर चार वर्षदेखि अहेब",
        "link": "https://www.setopati.com/social/344775",
        "content": "अख्तियार दुरूपयोग अनुसन्धान आयोगले डडेलधुराको परशुराम नगरपालिकाको स्वास्थ्य केन्द्रमा कार्यरत अहेब रमेश बोहराविरूद्ध भ्रष्टाचार मुद्दा दायर गरेको छ। चार वर्षअघि अहेबको जागिर खाँदा नक्कली शैक्षिक प्रमाणपत्र पेस गरेको आरोपमा अख्तियारले बोहराविरूद्ध विशेष अदालतमा भ्रष्टाचार मुद्दा दायर गरेको हो। प्रवक्ता नरहरि घिमिरेका अनुसार शैक्षिक योग्यताको प्रमाणपत्र नक्कली पेस गरेको भन्ने उजुरी अख्तियारमा परेको थियो। उनले पेस गरेको सिटिइभिटीबाट कम्युनिटी मेडिसिनमा असिस्टेन्ट तहको मार्कसिट नक्कली रहेको भेटिएपछि अख्तियारले बोहराविरूद्ध भ्रष्टाचार मुद्दा दायर गरेको हो। उनी २०७७ भदौ ११ देखि हालसम्म अहेबमा बहाल थिए। "
    },
    {
        "title": "रूखबाट लडेर मृत्यु",
        "link": "https://www.setopati.com/social/344756",
        "content": "घाँस काट्ने क्रममा लडेर एक जनाका मृत्यु भएको छ। तुलसिपुर उपमहानगरपालिका वडा नम्बर ७ तमाखेका ५४ वर्षीय जेमबहादुर सुनारको मृत्यु भएको हो। मंसिर १३ गते घर नजिकै रहेको रुखबाट लडेर घाइते भएका सुनारको  उपचारका क्रममा नर्सिङ कलेज नेपालगञ्जमा मृत्यु भएको इलाका प्रहरी कार्यालय तुलसिपुरले जनाएको छ।"
    },
    {
        "title": "बस दुर्घटनामा २१ जना घाइते, तीनजना गम्भीर  ",
        "link": "https://www.setopati.com/social/344752",
        "content": "दाङको घोराहीबाट तुलसीपुर जादै गरेको बस दुर्घटना हुँदा २१ जना घाइते भएका छन्।  जिल्ला प्रहरी कार्याल दाङका अनुसार शुक्रबार बिहान तुलसीपुर उपमहानगरपालिका-१८ बिजौरीको डाँडागाउँ नजिक रा १ ख १३८२ नम्बरको बस दुर्घटना हुँदा घाइतेमध्ये तीनजनाको अवस्था गम्भीर छ।  घाइतेहरुको राप्ती प्रादेशिक अस्पताल तुलसीपुरमा उपचार भइरहेको जिल्ला प्रहरी कार्यालय दाङका डिएसपी इश्वर थापाले जानकारी दिए। घटनाकाे अनुसन्धान भइरहेको प्रहरीले जनाएको छ । बस चालक घाेराही-१० का मनाेज चाैधरी फरार छन्। बस सडक देखि तीन मिटर तल खसेकाे छ। "
    },
    {
        "title": "पशुपति परिसरमा बालाचतुर्दशी मेला",
        "link": "https://www.setopati.com/social/344736",
        "content": "प्रत्येक वर्ष मार्गशीर्षकृष्ण त्रयोदशीका दिन पशुपति क्षेत्रमा दिवंगत पितृको सद्गतिको कामना गर्दै मनाइने पशुपतिनाथ मेला आज मनाइँदै छ। पितृका नाममा बत्ती बाल्न बिहानैदेखि पशुपति क्षेत्रमा भक्तजनको भीड सुरू भएको छ। त्रयोदशीको दिउँसोदेखि भेला भएका भक्तजनले बेलुकी विधिपूर्वक पितृका नाममा बत्ती बाल्छन्। मार्गशीर्ष कृष्ण चतुर्दशीका दिन बिहान भने दिवंगत पितृको सद्गतिको कामना गर्दै शतबीज छरिन्छ। त्रयोदशीको बेलुकीदेखि दिवंगत पितृका नाममा अखण्ड दीपदान गरी बसेका भक्तजनले चतुर्दशीको बिहान पितृको सद्गतिको कामना गर्दै शतवीज छर्छन्।  यस अवसरमा पशुपतिनाथ मन्दिरलगायत देशभरका शिवमन्दिरमा भक्तजनको भीड लाग्छ। बालाचतुर्दशीको अघिल्लो रात शुक्रबार दिवंगत पितृका नाममा दीपदान गर्न लाखौँ भक्तजन आएर रातभर जाग्राम बस्छन्। शुक्रबार रातभर दीपदान गरी बसेका भक्तजनले शनिबार बिहानै पितृको सम्झनामा शतबीज छरी बालाचतुर्दशी पर्व मनाउँछन्।  प्रत्येक वर्ष मार्गशीर्ष कृष्ण चतुर्दशीका दिन बालाचतुर्दशी पर्व मनाउन देशका विभिन्न स्थानबाट भक्तजन पशुपतिमा आउँछन्। यसरी आएका श्रद्धालु भक्तजनको शुक्रबार बिहानैदेखि पशुपति क्षेत्रमा भीड लाग्ने गछ । बत्ती बाल्न बस्ने ठाउँ रोक्न बिहानैदेखि देशका विभिन्न स्थानबाट आएका भक्तजनको पशुपतिमा भीड लाग्ने गरेको हो । जाडो मौसम भएकाले पाललगायत व्यवस्था गरिएको पशुपति क्षेत्र विकास कोषले जनाएको छ। पशुपति क्षेत्रमा बिहीबार बिहानैदेखि सुरक्षाकर्मीलगायतको बाक्लो उपस्थिति छ । आफ्नो परिवारभित्रका दिवंगत आत्माको चिरशान्तिको कामना गर्दै एक सय आठ शिवलिंग कैलाश, सूर्यघाट, गौरीघाट, आर्यघाट, गुह्येश्वरी, पशुपति, मृगस्थली, विश्वरूप र किराँतेश्वर आदि ठाउँमा शतबीज छर्ने गरिन्छ। बालाचतुर्दशीको पूर्वसन्ध्या मार्गशीर्ष कृष्ण त्रयोदशीका दिन राति भक्तजनले पशुपतिनाथको मन्दिरवरपर बसी दिवंगत आत्माका नाममा महादीप बाली भजनकीर्तन र लोक झाँकी प्रस्तुत गरी रात बिताउँछन्।  शतबीज भनिए पनि हाल सप्तबीज (धान, जौं, तिल, गहुँ, चना, मकै, कागुनो) छर्दै मृगस्थलीमा रहेका बहिरा गणेश नजिक आइपुगेपछि उक्त गणेशको शिलालाई हल्लाउँदै ठूलो स्वरले दिवंगत आत्माले पाउने गरी सन्देश पुर्‍याउन अनुरोध गरिन्छ। नेपाल पञ्चाङ्ग निर्णायक विकास समितिका पूर्वअध्यक्ष एवं धर्मशास्त्रविद् प्रा डा रामचन्द्र गौतम शतबीज भन्नाले हेमाद्रि नामक धर्मग्रन्थमा उल्लेख गरिएअनुसार धानका सय गेडा चढाउनुपर्ने अरू अन्न होइन भन्छन्।  ‘भगवान् शिव मृगरूप लिएर घुमेको पुण्यक्षेत्रमा आजका दिन एक गेडा बीज छर्दा एक गेडा सुन दान गरेबराबरको पुण्य मिल्ने र दिवङ्गत आत्माले पनि मुक्ति पाउने चर्चा विभिन्न धर्मग्रन्थमा गरिएको छ,’ उनले भने।  बागमती किनारको मृगस्थलीमा भगवान् शिव मृगरूप धारण गरेर विहार गर्नुभएको थाहा पाई त्यस शिवरूपी मृगलाई चिन्न पार्वतीले विभिन्न किसिमको बीज छरेको र ती बीज उम्री हरिया भएपछि मृगहरू आउँदा सो बथानमा भगवान् शिवलाई पार्वतीले चिन्न सकेको किंवदन्ती छ।  यसैगरी बालाचतुर्दशीसँग जोडिएको अर्को एउटा कथा पनि छ। सो कथाअनुसार उहिले पशुपतिको मुर्दाघाटमा बस्ने ‘बालानन्द’ नामका एक मानिस खाजा खान लाग्दा त्यसैबखत पोलिएको शवको टाउको फुट्न गई उछिट्टिएको गिदी उनको च्युरामा परेको थियो। सो गिदीसँगै च्युरा खाँदा झन् मीठो भएकाले त्यसैबेलादेखि उनी मुर्दाको गिदी खान पल्किए।  त्यसपछि मानिसको गिदी खाने तथा लामालामा दाह्री, जुँगा र कपालले गर्दा मानिस डराई उसलाई बालासुर राक्षस भन्न थालेको र त्यसैबखत उसको राम्रो परिचय पाएका एकजना थकाली बूढाको सल्लाहअनुसार स्थानीय बासिन्दाले बालासुरको मित वृषसिंहमार्फत उसलाई मार्न लगाएको कथा पनि प्रचलित छ। आफ्ना मितको हत्याबाट छट्पटाएका वृषसिंहलाई एक रात सपनामा भगवान् शिवजीले दर्शन दिई शतबीज छर्ने आज्ञा दिएका थिए। मार्गकृष्ण चतुर्दशीका दिन श्लेषमान्तक वनको वरिपरि शतबीज छर्दा बालासुर वैतरणी तरेर गएकाले त्यसै बेलादेखि यस दिनलाई बालाचतुर्दशी भनी दिवंगत आत्माको शान्तिका लागि शतबीज छर्ने गरिएको हो। माता, पिता दिवंगत भई एक वर्ष पूरा नभएकाले भने शास्त्रीय रूपमा दीपदान एवं शतबीज रोपण गर्नु नहुने धर्मशास्त्रविद् गौतमले सुनाए। धर्मसिन्धु नामक ग्रन्थमा बरखी बारेकाले शिवको पूजाआजा त परको कुरा नामसमेत लिन नहुने उल्लेख गरिएको छ। यस अवसरमा पशुपति क्षेत्र पुग्ने भक्तजनले वासुकी र गुह्येश्वरीको पूजा गर्नुपर्ने शास्त्रीय वचन रहेको जनाइएको छ। "
    },
    {
        "title": "विपदमा जीविकोपार्जनका माध्यम गुमाएकालाई न राहत न क्षतिपूर्ति",
        "link": "https://www.setopati.com/social/344735",
        "content": "प्राकृतिक विपद्मा जीविकोपार्जनका माध्यम गुमाएका सर्वसाधारणले सरकारबाट राहत वा क्षतिपूर्ति केही नपाउँदा दैनिकी चलाउन मुस्किल परेको गुनासो गरेका छन्। विगत तीन वर्षदेखि निरन्तर बाढीपहिराको सामना गर्दै आएका यहाँका नागरिकले खेती लगाइएको जमिन, बालीनाली, पशुचौपाया तथा पशुपक्षी गुमाउनुपरेको छ। जीविकोपार्जनका माध्यम नै बाढीपहिराले नष्ट गरेपछि समस्यामा परेका सर्वसाधारण सरकारले सहयोग गर्ने अपेक्षामा बसिरहेका छन्। याङवरक गाउँपालिका–१ खोलाघारीमा जन्मे हुर्केका पञ्चध्वज राईको परिवारको बसोबास भने नजिकैको च्याङथापू बजारमा छ। खोलाघारीका दुई स्थानमा सात रोपनी जमिनमा रहेको अलैँची बगान राईको परिवार चलाउने आधार थियो। गत वर्ष अलैँचीमा रोग कीराको खासै समस्या पनि थिएन। अलैँचीको मूल्य उकालो लाग्दै थियो। तर बगान नजिकै रहेको मेवाखोलामा विसं २०८० असार २ गते आएको बाढीले राईको अलैँची बगान बगरमा परिणत गरेको छ। अलैँची बगानमा ठुल्ठूला ढुङ्गामुढा थुप्रिएका छन् ‘२२ मनसम्म अलैँची फल्थ्यो, बाढीले खोलागढतिर भएका सबै अलैँची बारी नष्ट भयो। अहिले ढुङ्गा थुप्रिएका छन्। स्थानीय सरकारसँग माग राख्यौँ। गाउँपालिकाले खोला नियन्त्रणका लागि जाली दिने कुरा थियो। त्यो पनि अहिलेसम्म पाएका छैनौँ,’ राईले भने, ‘अलैँची हामीले फलाए पनि देश बाहिर निर्यात हुँदा राज्यले कर त उठाइरहेकै थियो। सरकारले केही न केही सहयोग गर्नुपर्‍यो। हाम्रो आम्दानीको बाटो नै सकियो। अब के खाएर बाँच्ने ?’ यस वर्ष अलैँचीको भाउले प्रतिमन (४० किलो) मा रु एक लाख नाघेको छ। पञ्चध्वज खण्डहर बनेको अलैँची बगानमै भेटिनुहुन्छ। च्याङथापूमा डेराजस्तो बसोबास मात्रै भएको र आम्दानीको सबै स्रोत अलैँची बगान भएको राईको भनाइ छ। ‘अहिले यस्तो राम्रो भाउ आएको छ, तर गत वर्षदेखि हाम्रो आम्दानी हराएको छ,’ उनले भने, ‘जग्गा र फलेको अलैँची सबै गयो।’ खोलाघारीकै राजेश राईको खेतबारी र अलैँची बगान पनि बाढीले बगायो। मुख्य रूपमा अलैँचीबाट हुने आम्दानीले परिवार चलाउन पुगेको थियो। ‘मेरो खेतबारी र अलैँची बगानमा ढुङ्गामात्र थुप्रिएका छन्। कमाइ गर्ने माध्यम नै बन्द भएपछि कसरी परिवार चलाउने ? नानीहरू कसरी पढाउने ?,’ राईले भने। जिल्लाको फालेलुङ गाउँपालिका–३ शितलपाटीकी नरमाया लिम्बूको घर र खेतबारी फरक–फरक ठाउँमा छन्। गत असोज १२ गते पहिरो झरेर हेवाखोला नजिकै रहेको लिम्बूको सात रोपनी खेत बगाएर लग्यो। लहलह फलेको धान खेत पहिरोमा परिणत भएपछि नरमायाको मन सम्हालिएको छैन। ‘हामी त धेरै पीडित भयौँ, राहत पाइएला कि भनेर वडा कार्यालयमा निवेदन दिएका छौँ,’ लिम्बूले भने, ‘पहिरोमा घर त जोगियो। गरी खाने खेत बगाएर लग्यो। अब के खाएर बाँच्ने ?’ सरकारले बाढीपहिरोलगायत प्रकोपमा मृत्यु वा बेपत्ता भएका व्यक्ति तथा घरबारविहीन भएका परिवारलाई राहत रकम दिने गरेको छ। तर आंशिक क्षति पुगेका, जीविकोपार्जनको माध्यम खोसिएका सर्वसाधारणले कुनै प्रकारको राहत वा क्षतिपूर्ति पाउन सकेका छैनन्। याङवरक गाउँपालिका–१ च्याङथापूका वडाध्यक्ष राजेन्द्र खालिङ राईका अनुसार गत वर्षको असार २ गते आएको बाढीपहिराले भौतिक संरचना, पशुचौपाया, कृषिलगायत क्षेत्रमा क्षति पुर्याएको भनेर झण्डै दुई सयवटा निवेदन वडा कार्यालयमा दर्ता भएका थिए। वडा कार्यालयले अभिलेख राखेर निवेदन गाउँपालिकाको कार्यालयमा पठायो। गाउँ कार्यपालिकाको कार्यालयले क्षतिको विवरण स्थलगत रूपमै सङ्कलन पनि गरेको थियो। ‘तर यत्तिका समय बितिसक्दा कहीँबाट पनि राहत आएको छैन। जनताले हामीलाई राहत, क्षतिपूर्ति खोइ भन्छन्,’ वडाध्यक्ष राईले भने, ‘हामीले के दिने ? हामीले भन्ने पनि त्यही गाउँपालिकामा मात्रै हो।’ बाख्रा फार्म सञ्चालन गरेका खोलाघारीकै कृष्ण बेघाको फार्म बाढीले बगाए पनि कुनै राहत वा क्षतिपूर्ति प्राप्त नहुँदा बेघाको परिवार गाउँ छाडेर हिँडेको वडाध्यक्ष राई बताउँछन्। फालेलुङ गाउँपालिकाका अध्यक्ष वीरविक्रम थाम्सुहाङ बाढीपहिराले किसानको मुख्य आम्दानीका स्रोतमै क्षति पुर्‍याउँदा जीविकोपार्जनमा समस्या पर्ने बताउँछन्। ‘गाउँलेको आम्दानीको बाटो परम्परागत खेती, अलैँचीलगायत नगदेबाली र पशुचौपाया हुन्। तर बाढीपहिराले यी माध्यममा नै धेरै नोक्सानी पुर्‍याएको  छ,’ अध्यक्ष थाम्सुहाङले भने, ‘यस वर्ष मात्र बाढीपहिराले पूर्ण क्षति ६९ तथा आंशिक क्षति दुई सय ९४ घररिवारले निवेदन दिनुभएको छ। गाउँपालिका मात्रैले राहत दिनसक्ने बजेट छैन।’ बर्सेनि बाढीपहिराले आयआर्जनको माध्यम गुमाउनु परेपछि यहाँका कयौँ सर्वसाधारणले गाउँ छाड्ने गरेका छन्। गत वर्ष असार २ गते आएको बाढीले क्षति पुर्‍याएपछि याङवरक गाउँपालिका–१ खोलाघारीका ११ घरपरिवारले गाउँ छाडेका छन्भने यस वर्ष सोही दिन आएको पहिराले क्षति पुर्‍याएपछि याङवरक–३ ओयामका आधा दर्जन परिवार बसाइँ सरेको वडाध्यक्ष विमल राईको भनाइ छ। फालेलुङ गाउँपालिका–३ का केही परिवार पहिराले क्षति पुर्‍यापछि गाउँ छाडेर हिँडेको गाउँपालिका अध्यक्ष थाम्सुहाङ बताउँछन्। "
    },
    {
        "title": "स्थानीय सरकारहरूलाई फोहोरको पुनः प्रयोग गर्न सिकाइरहेको 'सफा ऊर्जा' (भिडिओ)",
        "link": "https://www.setopati.com/social/344714",
        "content": "बढ्दो सहरीकरणसँगै फोहोर व्यवस्थापन टाउको दुखाइको विषय बनिरहेको छ। स्थानीय तहहरू कसैले नदीको बगर, कसैले वन क्षेत्रमा फोहोर फालेर जसोतसो सहरलाई सफा देखाउने प्रयास गरेका छन्। नेपालको संविधानले फोहोर व्यवस्थापनको जिम्मेवारी स्थानीय सरकारलाई तोकेको छ। संविधानको अनुसूची ८ (९) मा सरसफाइ शीर्षकमा फोहोर व्यवस्थापन स्थानीय सरकारको जिम्मेवारीमा रहेको उल्लेख छ। यसलाई टेकेर बनेको स्थानीय सरकार सञ्चालन ऐनको नियम ११ मा स्थानीय सरकारले फोहोर व्यवस्थापन तथा सरसफाइका लागि नीति, योजना कार्यक्रम बनाउन, कार्यान्वयन गर्न तथा नियमन गर्न सक्ने व्यवस्था गरेको छ। त्यसअन्तर्गत फोहोरमैलाको संकलन, सेवा शुल्क निर्धारण, नियमन, व्यवस्थापन, प्रशोधन, पुनःप्रयोग, बिसर्जन, जनचेतना लगायतका कामहरू पर्छन्।   स्थानीय तहहरू कोहीले बजेट अभाव, कोहीले स्थान अभावलाई कारण देखाएर यो जिम्मेवारी पूरा गर्न सकेका छैनन्। यो अवस्थामा चितवनको एउटा निजी संस्थाले भने फोहोरलाई कसरी सफा ऊर्जामा परिणत गर्न सकिन्छ भनेर नगरपालिकाहरूलाई सिकाइरहेको छ। पूर्वी चितवनको खैरहनीमा रहेको सफा ऊर्जा उत्पादन प्रालिले घर–घरको फोहोर संकलन गरेर व्यवस्थापन पनि गर्ने गरेको छ।  कम्पनीका व्यवस्थापक रोशन केसीकाअनुसार सफा ऊर्जाले अहिले खैरहनी र रत्ननगर नगरपालिकाको फोहोर संकलन र व्यवस्थापनको काम गरिरहेको छ। यो कम्पनीले यी दुई नगरपालिकासँग सम्झौता गरेर नगरभित्रका घर–घरबाट फोहोर संकलन गर्ने, त्यसको वर्गीकरण गरी उपयोग तथा पुनःप्रयोग गर्ने गरेको छ। सफा ऊर्जाले दुई नगरपालिकाको फोहोर ट्याक्टरमार्फत खैरहनी–४ मा रहेको विजनेस/मेटेरियल रिकभरी सेन्टरमा पुर्‍याउँछ। कुहिने फोहोर जैविक मल बनाउनका लागि प्रयोग गरिन्छ। नकुहिने फोहोरलाई त्यहाँ रहेका कामदारले विभाजन गर्छन्। पुन: प्रयोग हुनसक्ने कागज, कपडा, जुत्ता चप्पल, सिसा, बोतल, प्लास्टिक, धातुहरूलाई अलग ठाउँमा राखिन्छ। ‘यति गरेपछि हामी ती सामग्रीलाई सफा गर्ने, पुन: प्रयोगका लागि योग्य बनाउने काम गर्छौं। यसलाई भ्यालु एड गर्ने भन्ने गरिन्छ,’ केसीले भने, ‘रिसाइकल गर्ने प्लाष्टिकका ब्यागलाई पगालेर ढेलागो फर्ममा ल्याउने गरिन्छ। यसले स्पेस कम, भ्यालु एडिसन हुन्छ। मूल्य प्लाष्टिककोभन्दा ४०–५० प्रतिशतले बढ्छ। यो पाइपहरू बनाउन काम लाग्छ।’ बोतलहरूलाई प्रशोधन गरेर चिप्स बनाइन्छ। त्यसले फेरि उच्च गुणस्तरको सामग्री निर्माण गर्न सकिन्छ। कतिपय प्लाष्टिकजन्य वस्तुलाई मेसिनमार्फत् सानो आकारको बनाएर प्लाष्टिकका सामग्री उत्पादन गर्ने उद्योगहरूलाई बिक्री गर्ने गरिएको केसीले बताए।   थोत्रा कपडाबाट कपास निकाल्ने, फुटेका सिसा मिसाएर ब्लक बनाउने गरिएको छ। हाल नेपालमा रिसाइकल नहुने गरेको ‘मल्टिलेयर प्लास्टिक र सिल्भर लेयर प्याकिङ’ लाई पनि कसरी रिसाइकल गर्न सकिन्छ भनेर अध्ययन गरिरहेको उनले बताए। ‘भारतमा ती पनि पुन: प्रयोग गरिन्छ। यसबाट ठूला उद्योगका लागि आवश्यक पर्ने इन्धनको साधन उत्पादन गर्न सकिन्छ,’ केसीले भने, ‘अहिले बजारमा त्यस्तो इन्धनको ठूलो माग छ। तर अध्ययन र उत्पादनका लागि ठूलो लगानी चाहिन्छ। त्यो गर्न हामीले मात्रै सक्दैनौं।’  सरकारले सहयोग गर्‍यो भने अहिले डम्पिङ साइटमा फाल्ने गरिएको वस्तुबाट पनि देशले फाइदा लिन सक्ने उनले बताए। सफा ऊर्जा उत्पादन प्रालिले स्रोतमै फोहोरको वर्गीकरण गर्ने विषयमा नगरपालिकाहरूसँग मिलेर विद्यालय, टोल, वडाहरूमा सचेतना कार्यक्रमहरू पनि गर्ने गरेको छ। ‘अझै पनि कुहिने र नकुहिने फोहोर, दिसाजन्य, जोखिमयुक्त फोहोरको स्रोतबाटै वर्गीकरण हुन सकेको छैन। जनताले यो मेरो पनि दायित्व हो भन्ने बुझे भने स्रोतबाटै वर्गीकरण गर्न सम्भव हुन्छ,’ उनी भन्छन्, ‘हामी त केवल एउटा खुट्टामात्रै हो। जनता, सरकार, सामाजिक संघ, संस्था, स्कुल, कलेजहरू सबैले मनन गरे मात्रै फोहोरको दिगो व्यवस्थापन सम्भव हुन्छ।’ तै पनि यति काम गर्न सक्दा पनि सन्तुष्टि मिलेको केसीले बताए। सफा ऊर्जा उत्पादन प्रालिका अर्का व्यवस्थापक फणिन्द्र न्यौपानेले संकलन भएको कुहिने फोहोरलाई जैविक तथा प्रांगारिक मल बनाएर बिक्री गर्ने गरेको बताए। उनीहरूले रत्ननगर र खैरहनी नगरपालिकाका अलावा भरतपुर महानगरपालिकाको क्षेत्रपुरमा रहेको तरकारी बजारबाट निस्कने फोहोरलाई पनि खैरहनी पुर्‍याएर जैविक मल निर्माण गर्ने गरेका छन्। ‘भरतपुरबाट दैनिक २–३ टन फोहोर लैजान्छौं। खैरहनी र रत्ननगरबाट निस्कने कुहिने फोहोर पनि मिलाएर मल उत्पादन गरिन्छ। कुहिने फोहोरबाट बायो ग्याँस पनि निकालेका छौं,’ न्यौपानेले भने, ‘उत्पादन भएको मललाई प्याकेजिङ गरेर बजार पठाउने गरेका छौं।’  सफा ऊर्जाको भगिनी संस्था सफा कृषिले खैरहनीमै करिब ४ बिघा जमिनमा प्रांगारिक खेती गरिरहेको छ। विगतमा सयपत्री फूल र गाँजरको उत्पादन राम्रो भएपछि यस वर्ष प्याज, लसुन, सूर्यमुखी खेती गर्न लागिएको न्यौपानेले बताए। मलकै लागि बाख्रा, कुखुरा, बुँगुर पनि पालिएको छ। ‘समग्रमा भन्दा यो सर्कुलर इकोनोमीको एउटा नमूना हो। मान्छेले प्रयोग गर्छन्, काम सकिएपछि फाल्छन्। त्यसको फेरि अन्य सामग्री बनेर बजारमा आउँछ। यसले वातावरणलाई पनि महत्वपूर्ण योगदान गरिरहेको हुन्छ,’ त्रिभुवन विश्वविद्यालयबाट वनस्पति विज्ञानमा स्नातकोत्तर गरेका व्यवस्थापक केसी भन्छन्, ‘हामी त यहाँ आइपुग्ने वस्तुलाई फोहोर नै भन्दैनौं। यो त स्रोत हो। हामीले यसको भरपुर उपयोग गरेर सर्कुलर इकोनोमीका लागि योगदान गर्ने प्रयास गरेका छौं।’ पूर्वी चितवनका चार नगरपालिका (रत्ननगर, खैरहनी, कालिका र राप्ती) को फोहोर व्यवस्थापन एकीकृत रूपमा गर्ने सोचका साथ सफा ऊर्जा उत्पादन प्रालिले २ वर्षअघिबाट यो काम सुरू गरेको थियो। यो कामका लागि दश करोड रुपैयाँभन्दा बढी खर्च गरेको सेयर सदस्य योगेन्द्र केसीले बताए। यो निजी क्षेत्रले फोहोर व्यवस्थापनका लागि सुरू गरेको नेपालकै पहिलो र ठूलो कम्पनी हो। यसमा ७२ जनाले (विदेशमा रहेका नेपालीसमेत गरेर) लगानी गरेका छन्। सफा ऊर्जाले गरेको काम हेर्न विभिन्न नगरपालिकाका प्रतिनिधिहरू आइरहन्छन्। केही दिनअघि काठमाडौं महानगरपालिकाको वातावरण शाखाको टोली पनि अध्ययनका लागि यहाँ आइपुगेको थियो। ‘हामीले यहाँ बनाएको संरचना, पुन: प्रयोग तथा कृषिमा भइरहेको काम देखेर उहाँहरू दंग पर्नुहुन्छ। कतिपयले त हाम्रो नगरपालिकामा पनि आउनुपर्‍यो भन्नुभएको छ,’ केसीले भने, ‘हामीले सफा ऊर्जा उत्पादन प्रालिलाई अध्ययन र तालिम केन्द्रको रूपमा पनि विकास गर्न खोजेका छौं।’ काठमाडौंका योगेन्द्र केसी सहितको समूहले करिब १० वर्षदेखि खैरहनीमा ‘ओवीफर्ट’ ब्राण्डको अग्र्यानिक मल उत्पादन गरिरहेको छ। त्यो मल हिमालमा स्याउ, पहाडमा सुन्तला, किवीदेखि तराईमा स्ट्रबेरी, ड्रागन फुड उत्पादनका लागि प्रयोग हुने गरेको छ। ‘अग्र्यानिक मलका लागि काम गर्ने मेसोमा कोरोना महामारीको दोस्रो लहर चलिरहेको समयमा जर्मनीमा रहेका चितवनका इन्जिनियर साथी नरेश हमालसँग नेपालमा फोहोर व्यवस्थापनको चुनौतीको विषयमा छलफल भएको थियो। उहाँहरूले विदेशमा भइरहेको प्रयोगबारे जानकारी गराउनुभयो। त्यता सफल भएको मोडल नेपालमा पनि लागु गर्न सकिन्छ भनेर छलफल अघि बढाउँदै जाँदा धेरै साथीहरू जोडिनुभयो,’ केसीले भने, ‘सफा र हराभरा चितवन बनाउने यो अभियानमा चितवनका धेरैजना हुनुहुन्छ।’ सफा ऊर्जाले सबैभन्दा पहिले भरतपुर महानगरपालिकासँग सहकार्य गर्न खोजेको थियो। कहिले नारायणी नदीको किनार त कहिले सामुदायिक वनमा फोहोर फाल्दा आलोचना व्यहोरिरहेको महानगरले सुरूमा उनीहरूसँग काम गर्ने इच्छा पनि देखायो। सफा ऊर्जाले भरतपुरको फोहोर व्यवस्थापनको विषयमा धेरै कर्मचारी खटाएर अध्ययन पनि गर्‍यो। ‘तर अन्तिम समयमा उहाँहरू पछाडि हट्नुभयो। विगतमा जस्तै टेण्डर प्रकृयाबाट फोहोर संकलन गरेर डम्पिङ साइटमा फाल्ने मोडलमै उहाँहरू जानुभयो,’ केसीले भने, ‘त्यसपछि हामी पूर्वी चितवनका चारवटा नगरपालिकाको फोहोर एकीकृत रूपमा व्यवस्थापन गर्नेगरी यहाँ आइपुगेका हौं।’  गौचरन क्षेत्रमा फोहोर फाल्ने गरेको खैरहनी नगरपालिकाले सफा ऊर्जाको प्रस्ताव स्वीकारेर सबैभन्दा पहिले सम्झौता गरेको थियो। पछि रत्ननगर नगरपालिका पनि थपियो। पहिले रत्ननगरको फोहोर वन क्षेत्रमा फाल्ने गरिन्थ्यो। ‘सुरूमा काम देखाउने गरी २ वर्षका लागि सम्झौता भएको हो,’ उनले भने, ‘हामीले अहिले कसरी काम गर्न सकिन्छ भनेर देखाइरहेका छौं। कुहिने सबै र नकुहिनेको ७० प्रतिशत बढी पुन: प्रयोग हुने गरेको छ।’ सफा ऊर्जाले फोहोर संकलन गरेबापत प्रति घर मासिक २५ देखि ८० रुपैयाँ संकलन गर्छ। त्यसको करिब ५० प्रतिशत नगरपालिकालाई बुझाउँछ। चारमध्ये दुई नगरपालिकालेमात्रै सम्झौता गरेका कारण अहिले क्षमताभन्दा आधामात्रै काम भइरहेको छ। केसीकाअनुसार कम्पनी ३० प्रतिशत घाटामा चलिरहेको बताए। ‘लगानीकर्ताको लगानीको ब्याजको त कुरै छाडौं। हामीले अहिले पुन: प्रयोगका सामान बिक्री, फोहोर संकलनबाट खर्चको ७० प्रतिशतमात्रै धानेका छौं,’ उनी भन्छन्, ‘फोहोरको घान नै पुगेको छैन। कालिका र राप्तीको पनि संकलन गर्न पाएदेखि क्षमताअनुसारको काम हुन्थ्यो।’ अहिले रत्ननगर र खैरहनीबाट दैनिक २५–३० ट्याक्टर फोहोर संकलन गर्ने गरिएको छ। कम्पनीको क्षमता यसको दोब्बर हो। यहाँ अहिले ११५ जनाले काम गरिरहेका छन्। खैरहनी नगरपालिकाका मेयर शशीकुमार खनियाले सफा ऊर्जासँग मिलेर नगरको फोहोर व्यवस्थापनको काम भइरहेको बताए। देशका धेरै ठाउँमा पुगेर फोहोर व्यवस्थापनमा भएका कामको विषयमा अध्ययन गर्दा चित्त नबुझेपछि निजी संस्थासँग सहकार्य गरेर व्यवस्थापन गर्ने मोडलमा अघि बढेको उनले बताए।   ‘देशभरको व्यवस्थापन हेरियो, जापान, कोरियाको पनि हेरियो। निजी संस्थाहरूसँग मिल्यो भने काम गर्न सजिलो हुन्छ भन्ने लाग्यो। त्यहीअनुसार स्रोतमै फोहोरको वर्गीकरण गर्नुपर्ने र पुनःप्रयोग हुनसक्ने सबै फोहोरको पुनःप्रयोग गर्ने भनेर टोलहरूमा सचेतना कार्यक्रम गरियो,’ उनले भने, ‘सफा ऊर्जासँग कुरा भएपछि सबै जिम्मेवारी उसैलाई दिनेगरी सम्झौता भयो। हामी स्थापनाको क्रममा आवश्यक पर्ने काममा सहयोग गर्‍यौं।’ उनले फोहोर व्यवस्थापनलाई अझै व्यवस्थित बनाउन पव्लिक, प्राइभेट, पार्टनरसीप (पिपिपि) मोडलमा लैजाने विषयमा छलफल चलिरहेको बताए। रत्ननगर नगरपालिकामा दैनिक २४ टन फोहोर संकलन हुन्छ। त्यो फोहोर विगतमा सबै ल्याण्डफिल साइटमा पुग्थ्यो। सरसफाइ मजदुरहरूले बिक्री हुने वस्तु उठाएर लैजाने र बाँकी ल्याण्डफिल साइटमै रहने चलन थियो। अचेल डेढ वर्षदेखि पूरै फोहोर सफा ऊर्जाले संकलन गरेर खैरहनीस्थित विजनेस रिकभरी सेन्टरमा पुर्‍याउँछ। पुनःप्रयोग हुन नसक्ने फोहोरमात्रै रत्ननगर–११ स्थित ल्याण्डफिल साइटमा फर्काउने गरेको नरपालिकाका प्रमुख प्रशासकीय अधिकृत सुकदेव लम्सालले बताए। ‘सफा ऊर्जाले हामीसँग भएको सम्झौताअनुसार घर–घरबाट फोहोर संकलन गरेर तोकिएको शुल्क उठाउँछ। त्यसबाट वार्षिक ६६ लाख रुपैयाँ नगरपालिकालाई दिने सम्झौता हो,’ लम्सालले भने, ‘पहिले सबै फोहोर ल्याण्डफिल साइटमा जाने गरेकोमा अचेल पुनःप्रयोग हुन नसकेको फोहोर दैनिक ४ टनमात्रै ल्याण्डफिल साइटमा पुग्छ।’  सफा ऊर्जाले संकलित फोहोरलाई मेसिनको माध्यमबाट पुनःप्रयोगका लागि योग्य बनाउने, कुहिने फोहोरबाट मल बनाउने जस्ता राम्रा कामहरू गरिरहेको उनले बताए। ‘उहाँहरूले काम राम्रो गरिरहनुभएको छ। बेला–बेलामा शुल्क उठाउन समस्या भएको गुनासो गर्नुहुन्छ। अन्य पनि समस्याका कुरा आएका छन्। यस विषयमा हामी छलफल गरेर निचोडमा पुग्छौं,’ लम्सालले भने, ‘नगरपालिकाले फोहोर व्यवस्थापनका लागि उपयुक्त नीति बनाउँदैछ। सबैसम्म सबै फोहोरको पुनःप्रयोग हुनेगरी काम गर्नुपर्छ भन्नेमा हामी छौं।’   सफा ऊर्जाका सेयर सदस्य केसी सरकार र जनताको समेत लगानी हुँदा फोहोर व्यवस्थापन दिगो हुने भएकोले आगामी दिनमा पीपीपी मोडलमा जानुपर्ने आवश्यकता रहेको बताउँछन्। ‘निजी क्षेत्रले मात्रै शत प्रतिशत जिम्मेवारी लिएर काम गर्न गाह्रो हुँदो रहेछ। निजी क्षेत्रले लगानी गरेपछि नाफामा पनि ध्यान दिनुपर्छ। यहाँ हामीले सामाजिक, वातावरणीय काममा घाटा सहेर योगदान गरिरहेका छौं। यो काम गर्दा सरकारी निकायको भरपुर सहयोग आउँला भन्ने आशा थियो। तर सोचेजस्तो सहयोग छैन,’ केसी भन्छन्, ‘यसलाई दिगो बनाउने हो भने स्थानीय सरकारले सहयोग बढाउनुपर्छ। हामीले धेरै लगानी गरेर ठूलो संरचना निर्माण गरेका छौं। अझै पनि लगानी थप्नुपर्ने छ। वर्षौंका लागि भिजन बनाएर काम गर्नुपर्नेछ।’               "
    },
    {
        "title": "अन्तशुल्क स्टिकर खरिदमा अनियमितता गरेकोमा विकल पौडेललाई ८ वर्ष कैदको फैसला",
        "link": "https://www.setopati.com/social/344707",
        "content": "विशेष अदालतले सुरक्षण मुद्रण केन्द्रका तत्कालीन कार्यकारी निर्देशक विकल पौडेललाई ८ वर्ष कैद सजायको फैसला गरेको छ। पौडेलसहित राष्ट्रिय सूचना प्रविधि केन्द्रका तत्कालीन निर्देशक सफल श्रेष्ठलाई ८ वर्ष कैद र तीन करोड ४२ लाख २२ हजार ८ सय रुपैयाँ जरिवाना तथा सोही रकम बराबरको विगो रकम भराउन बिहीबार फैसला भएको हो। विशेष अदालतका अध्यक्ष टेकनारायण कुँवर र सदस्यहरू तुलसीप्रसाद थारू तथा रितेन्द्र थापाले उक्त सजाय निर्धारण गरेका हुन्। उनीहरू दुवैलाई कात्तिक १४ गते दोषी ठहर गरेको थियो। बिहीबार सजाय निर्धारणका लागि पेसी तोकिएको थियो। उनीहरूमाथि अन्तशुल्क स्टिकर खरिदमा अनियमितता गरेको अभियोग थियो। अख्तियार दुरूपयोग अनुसन्धान आयोग टंगालले गत असार ९ गते पौडेलसहित १२ जनाविरूद्ध मुद्दा दायर गरेको थियो। यो प्रकरणमा तत्कालीन मुख्यसचिव बैकुण्ठ अर्यालविरूद्ध पनि अख्तियारले मुद्दा दायर गरेको थियो। तर विशेष अदालतले अर्याललाई सफाइ दिएको थियो। "
    },
    {
        "title": "हनी ट्रयापमा संलग्न रहेको अभियोगमा तीन जना पक्राउ",
        "link": "https://www.setopati.com/social/344678",
        "content": "फार्मेसी सञ्चालकलाई घाउ ड्रेसिङ गर्ने बहानामा आफ्नो कोठामा बोलाएर हनी ट्रयापमा संलग्न रहेको अभियोगमा प्रहरीले एक गिरोहलाई पक्राउ गरेको छ। पक्राउ पर्नेमा इलामको माई नगरपालिका–१ घर भई हाल भक्तपुरको मध्यपुर ठिमी नगरपालिका–५ नयाँठिमी बस्ने २५ वर्षीया समृद्धी मगर, काभ्रेको भुम्लु गाउँपालिका–४ कोशीपारी घर भई हाल काठमाडौँ महानगरपालिका–१५ स्वयम्भू बस्ने ३० वर्षीय दिपेन्द्र दर्जी तथा काभ्रेको भुम्लु गाउँपालिका–४ कोशीपारी घर भई हाल हाल भक्तपुरको मध्यपुर ठिमी नगरपालिका–५ नयाँठिमी बस्ने २६ वर्षीय वर्षा दर्जी रहेको काठमाडौँ उपत्यका अपराध अनुसन्धान कार्यालय टेकुका सूचना अधिकारी एवं प्रहरी उपरीक्षक काजीकुमार आचार्यले जानकारी दिए। 'आपाराधिक लाभ लिने उद्देश्यले योजना बनाइ मेडिकल सेवा प्रदान गर्ने व्यक्तिलाई निज वर्षा दर्जीले घाउ ड्रेसिङको लागि अनलाइनबाट सम्पर्क गरी आफु एक्लै भएको अवस्थामा कोठामा बोलाई शारीरिक सम्पर्क भएको आरोप लगाई जबरर्जस्ती करणी मुद्दामा फसाइ दिन्छु भनि डर त्रास देखाई रु १८ लाखबाट बार्गेनिङ गर्दै आठ लाख दिए कुरा मिल्छ भनि रकम असुली गरेको भन्ने सूचनाका आधारमा पक्राउ गरिएको हो ।” दर्जीले समाजिक सञ्जाल मेसेन्जरबाट खुट्टामा घाउ भई ड्रेसिङका लागि आइदिनु पर्‍यो भनि पीडित व्यक्तिलाई म्यासेज गरेको र दर्जीको कोठामा पीडित व्यक्ति जाँदा निजको खुट्टामा कुनै पनि किसिमको घाउ चोट नरहेको तथा निज दर्जीले आफ्नो ढोकाको चुकुल लगाइ पीडितलाई कोठामा राखेको खुल्न आएको प्रहरीले जनाएको छ । यसैगरी पीडितले ढोकाको चुकुल खोली बाहिर निस्किँदै गर्दा समृद्धि मगर भन्ने अर्को एक महिला आई पीडितसँग कुरा गर्नु छ भनि कोठाभित्र लगि जबरर्जस्ती करणी मुद्दामा फसाइ दिउँ वा सहमतिमा आउनु हुन्छ भन्दै घम्की दिएको प्रहरीको भनाइ छ । १८ लाखदेखि रकमको माग गरी रु आठ लाख दिने शर्तमा कुरा मिलाइ भक्तपुरको मध्यपुर ठिमी–३ कौशलटारमा रहेको वेभ सेकुवामा यही मङ्सिर ११ गते बिहान २५ हजार नगदसहित दिपेन्द्र दर्जी र समृद्धि मगरले लिएको र समृद्धिले दिएको सिदार्थ बैंकको क्युआर खातामा २५ हजार थप जम्मा गरेको तथा सोही स्थानमा ७५ हजारको चेक लिएको तथा एक जना व्यक्ति हाल फरार रहेको अनुसन्धानबाट खुल्न आएको सूचना अधिकारी आचार्यले बताए। पक्राउ परेकाहरुको साथबाट एनआइसि एसिया बैंकको वर्षाको नाममा काटी दिएको ७५ हजारको चेक एक थान, नगद एक हजारको एक थान र रु ५०० का ३९ थान गरी जम्मा २० हजार पाँच सय, विभिन्न कम्पनीका मोबाइल चार थान बरामद गरिएको तथा निज दिपेन्द्र दर्जी ज्यानसम्बन्धी कसुर (कर्तव्य ज्यान) मा विसं २०७१ मा जिल्ला प्रहरी कार्यालय काभ्रेबाट पक्राउ परी सजाय भुक्तान गरेको व्यक्ति रहेको काठमाडौँ उपत्यका अपराध अनुसन्धान कार्यालय टेकुले जनाएको छ। "
    },
    {
        "title": "सञ्चालनमा आयो पूर्वपश्चिम राजमार्ग",
        "link": "https://www.setopati.com/social/344666",
        "content": "मकवानपुरमा कन्टेनर दुर्घटनामा परी अवरूद्ध बनेको पूर्व-पश्चिम राजमार्ग सञ्चालनमा आएको छ। बिहीबार बिहान सवा १० बजे हेटौंडा उपमहानगरपालिका-१५ चुरियामाईस्थित पूर्व-पश्चिम राजमार्गमा वीरगन्जबाट काठमाडौं आउँदै गरेको कन्टेनर पल्टिएको हो। उक्त कन्टेनरलाई क्रेनले पन्छ्याएर सडक सञ्चालनमा ल्याएको हो।  प्र.२-०३-००१ख ६७३८ नं.को कन्टेनर पल्टिँदा राजमार्ग अवरूद्ध बनेको थियो। चालक मकवानपुर मनहरी गा.पा. ६ बस्ने बर्ष अं. ३० को महेश मोक्तान दाहिने हातमा चोट लागेको छ।    "
    },
    {
        "title": "भक्तपुरमा ट्रकले ठक्कर दिँदा एक जनाको मृत्यु",
        "link": "https://www.setopati.com/social/344647",
        "content": "भक्तपुरको गठ्ठाघरमा ट्रकले ठक्कर दिँदा एक जनाको मृत्यु भएको छ। बिहीबार बिहान ७ बजे मध्यपुर ठिमी नगरपालिका-३ गठ्ठाघर चोकमा ट्रकले ठक्कर दिँदा एक जनाको मृत्यु भएको जिल्ला प्रहरी परिसर भक्तपुरका डिएसपी ढुण्डिराज न्यौपानेले जानकारी दिए। भक्तपुरबाट काठमाडौं तर्फ आउँदै गरेको ना ८ ख २३११ नं.को १२ चक्के ट्रकले बा प्र.०२-०३८प ४४०१ नं.को स्कुटरलाई ठक्कर दिएको थियो। उक्त स्कुटरका चालक भक्तपुर नगरपालिका-५ घर भई ललितपुरको नखिपोट बस्ने ४३ वर्षीय जिते देउला र उनकी ४१ वर्षीया श्रीमती नविना देउला घाइते भएका थिए। उनीहरू दुबै जनालाई उपचारको लागि अस्पताल पठाइएको थियो।  उपचारको क्रममा नविनाको भक्तपुर इन्टरनेशनल अस्पतालमा मृत्यु भएको डिएसपी न्यौपानेले बताए। त्यस्तै जितेको नागरिक अस्पतालमा उपचार भइरहेको छ। ट्रक चालक मकवानपुरगढी गाउँपालिका-४ बस्ने ३८ वर्षीय बुद्धबहादुर घलानलाई प्रहरीले पक्राउ गरेको छ।   "
    },
    {
        "title": "अवैध रूपमा ल्याइएको  ८६  लाख बढीका सामान बरामद",
        "link": "https://www.setopati.com/social/344646",
        "content": "सर्लाही प्रहरीले कर्मैयास्थित बागमती चेकपोष्टबाट ठूलो परिमाणमा अवैध रूपमा ल्याइएका सामानसहित ट्रक र कन्टेनर नियन्त्रणमा लिएको छ । बुधबार पूर्व–पश्चिम राजमार्गस्थित बागमती नगरपालिका–१२, चेकपोष्टबाट इलाका प्रहरी कार्यालय कर्मैयाबाट खटिएको प्रहरी टोलीले प्रदेश १–०१–००१ ख ४१९० नम्बरको ट्रकबाट बिलबिजकभन्दा अधिक  रु २० लाख ७५ हजार पाँच सय २७ बराबरको चिनियाँ लसुन बरामद गरेको हो । यसैगरी, वीरगञ्जबाट झापाको बिर्तामोडतर्फ गइरहेको ना ७ ख ९४६५ नम्बरको कन्टेनरबाट  अवैध रूपमा ल्याइएका  मोटरपार्टस् बरामद भएका प्रहरीले जनाएको छ। प्रज्ञापनपत्र नभएका मोटरपार्टस्, टायरलगायत सामान तथा बिलबिजकमा उल्लेख भएभन्दा बढी भाँडावर्तन र तयारी कपडा बरामद भएको हो। वरामद ती सामान ६५ लाख ८६ हजार ९६१ बराबरका भएको जिल्ला प्रहरीका प्रवक्ता प्रहरी नायब उपरीक्षक दीपक श्रेष्ठले जानकारी दिए। ट्रक र कन्टेनरका गरी ८६ लाख ६२ हजार ४८८ बराबरका अवैध सामान पथलैयास्थित राजस्व अनुसन्धान कार्यालय पठाइएको छ। "
    },
    {
        "title": "तुलसीपुर–घोराही सडक विस्तारका लागि अर्थ मन्त्रालयले दियो झन्डै ४ अर्ब स्रोत सहमति ",
        "link": "https://www.setopati.com/social/344635",
        "content": "दाङको तुलसीपुर –घोराही सडक खण्ड चार लेनमा स्तर उन्नतिका लागि अर्थ मन्त्रालय स्रोत सहमति दिएको छ।   वर्षौंदेखि अलपत्र रहेको २१.५८ किलोमिटर सडक चार लेनमा विस्तार गर्नका लागि अर्थ मन्त्रालयबाट ३ अर्ब ९९ करोड ४९ लाखको बहु वर्षीय ठेक्काको स्रोत सहमतिका लागि सिफारिस भएको हो। तुलसीपुर–घोराही सडक खण्ड विस्तारका लागि मदन भण्डारी आयोजना निर्देशनालयबाट कार्यान्वयन हुने भन्दै भौतिक पूर्वाधार तथा यातायात मन्त्रालयले भदौ २५ गते राष्ट्रिय योजना आयोगलाई पत्राचार गरेको थियो। सोही आधारमा राष्ट्रिय योजना आयोगबाट भण्डारी राजमार्गको बजेटबाट कार्यान्वयन गर्ने गरी बहु वर्षे स्रोत माग गरिएको थियो।  सडक डिभिजन कार्यालय दाङका प्रमुख इन्जिनियर दीपेन्द्रबहादुर विष्टका अनुसार अब तुलसीपुर– घोराही सडक खण्ड विस्तारका लागि मार्ग प्रशस्त भएको छ। अब लागत अनुमान तयार गरी पक्रिया अगाडि बढाइने छ भने सो कार्यका लागि झन्डै सय दिन लाग्ने उनले बताए। अर्थले ठेक्का गर्न सहमति दिए पनि राष्ट्रिय योजना आयोगबाट निर्णय हुन बाँकी छ। ‘अर्थको स्वीकृति आएपछि लगभग सडक खण्ड विस्तार हुने निश्चित भएको छ,’ प्रमुख विष्टले भने, ‘अब खरिद प्रक्रिया अवलम्बन गरी सम्झौता गर्न झन्डै सय दिन लाग्छ।’  यसअघि २०७५ पुस १३ गतेबाट काम सुरू गर्ने गरी भारतीय निर्माण कम्पनी तथ्य इन्जिनियरिङ एन्ड इन्फ्रा प्रोजेक्ट प्रालि मुम्बईले ठेक्का पाएको थियो। सम्झौतामा ३० महिनाभित्र सडक विस्तारको काम सक्नुपर्ने उल्लेख थियो।  तुलसीपुरको हात्तीखौवा चोकदेखि घोराही बबईको पुलसम्मको करिब २८ किलोमिटर सडक विस्तारको कामको भौतिक प्रगति ६ वर्षसम्म १० प्रतिशत पनि भएको थिएन। भारतीय निर्माण कम्पनीले जिम्मा लिए अनुरूप काम नगरेपछि दाङको तुलसीपुर– घोराही चार लेन सडक खण्डको सम्झौता नेपाल सरकारले २०८० जेठमा रद्द गरेको थियो। भारतीय एक्जिम बैंकको एक करोड २१ लाख ८२ हजार तीन सय अमेरिकी डलरमा सडक निर्माणको जिम्मा पाएको थियो। दाङको निर्वाचन क्षेत्र नम्बर २ बाट निर्वाचित नेकपा माओवादी केन्द्रकी सांसद रेखा शर्मा खड्काले दाङको अलपत्र चार लेन सडकको सम्झौता अनुसार काम नगरेको हुँदा सम्झौता रद्द गरेको बताएकी थिइन्।  त्यसपछि सोही वर्ष असोजमा आठ करोड खर्चेर भत्काइएको सडक टालटुल पार्न दुई करोडमा ठेक्का लगाइएको थियो।  यसबीचमा नेपाल सरकारले फेरि तुलसीपुर– घोराही सडक खण्ड निर्माणमा लगानीका लागि एक्जिम बैंकलाई गुहारेको थियो। तर कुनै जवाफ नआएपछि नेपाल सरकारले आफैँ बुहुवर्षीय आयोजना अन्तर्गत सडक विस्तारका लागि झन्डै ४ अर्ब बजेटको सहमति दिएको हो।  यो पनिः चार लेनका लागि ८ करोड खर्चेर भत्काइएको सडक फेरि पहिलेकै जस्तो बनाउन साढे २ करोडमा ठेक्का "
    },
    {
        "title": "सट्टेबाजी खेलाएको आरोपमा एक जना पक्राउ, भेटियो ५५ करोड बराबरको कारोबार",
        "link": "https://www.setopati.com/social/344625",
        "content": "सट्टेबाजी खेलाएको आरोपमा प्रहरीले एक जनालाई पक्राउ गरेको छ। काठमाडौं उपत्यका अपराध अनुसन्धान कार्यालयको टोलीले एक जनालाई पक्राउ गरेको एसपी काजीकुमार आचार्यले जानकारी दिए। उनका अनुसार पक्राउ पर्नेमा पाँचथर मिक्लाजुङ गाउँपालिका-७ घर भई ललितपुरको महालक्ष्मी नगरपालिका-४ अफलटोल बस्ने ३७ वर्षीय सुनिल राई छन्। उनले बेटिङ गेम खेलाउने, क्रिप्टोको कारोबार गर्ने गरेको आरोप छ। प्रहरीले उनको ७५ वटा बैंक, १२८ वटा इसेवा वालेट र बाइनेन्स आइडीको अनुसन्धान गर्दा ५५ करोड २० लाख ८४ हजार ७१ रूपैयाँ बराबरको कारोबार गरेको देखिएको एसपी आचार्यले बताए। उनीबाट सिम कार्ड, राउटर, ११ वटा नागरिकता, १५ वटा राहदानी, २२ बुक चेक, ४२ वटा एटिएम बरामद भएको छ। उनको एउटा मोटरसाइकल पनि प्रहरीले नियन्त्रणमा लिएको छ। उनीमाथि प्रहरीले मुलुकी अपराध संहित २०७४को परिच्छेद ५ को दफा १२५ अनुसार जुवा खेल्न वा सट्टेबाजी गर्न नहुने र दफा २६२ (क) १ को अभौतिक मुद्राको प्रयोग गर्न नहुने कसुरमा अनुसन्धान हुने भएको छ।  प्रहरीले उनलाई जिल्ला प्रहरी परिसर ललितपुरमा पठाएको छ।\n  "
    },
    {
        "title": "महोत्तरी र पर्साका सिडिओलाई गृहमन्त्रीले सोधे स्पष्टीकरण",
        "link": "https://www.setopati.com/social/344604",
        "content": "गृहमन्त्री रमेश लेखकले महोत्तरी र पर्साका प्रमुख जिल्ला अधिकारी (सिडिओ) सँग सोधपुछ गरेका छन्। सिडिओहरूलाई गृह मन्त्रालयमा बोलाएर मन्त्री लेखकले मौखिक स्पष्टीकरण मागेका हुन्। महोत्तरीका प्रमुख जिल्ला अधिकारी लालबाबु कवारी र पर्साका प्रमुख जिल्ला अधिकारी गणेश अर्याललाई मन्त्री लेखकले मंगलबार स्पष्टीकरण सोधेका हुन्। अख्तियार दुरूपयोग अनुसन्धान आयोगले म‌ंसिर ७ गते महोत्तरी प्रशासनका नायव सुब्बा अशोककुमार यादवलाई २० हजार रुपैयाँ घुससहित पक्राउ गरेको थियो। यही विषयमा प्रमुख जिल्ला अधिकारी कवारीलाई गृहमन्त्री लेखकले चेतावनी दिएको मन्त्रालय स्रोतको भनाइ छ।  त्यस्तै पर्साका अर्यालले दिएको अभिव्यक्तिलाई लिएर स्पष्टीकरण सोध्नुपरेको मन्त्रालय स्रोतको भनाइ छ। कात्तिक ३० गते सिडिओले एक कार्यक्रममा सुत्केरीको मृत्यु भएको घटनामा चिकित्सकलाई लक्ष्य गर्दै अभिव्यक्ति दिएका थिए। उनले आफू भए अस्पतालमा नै आगजनी गर्नेजस्ता अभिव्यक्ति दिएको भन्दै मंसिर ३ गते नेपाल चिकित्सक संघले गृहमन्त्री लेखकलाई भेटेर ध्यानाकर्षण गराएका थिए। यीलगायत विषयमाथि मन्त्री लेखकले उनीसँग मौखिक स्पष्टीकरण लिएका हुन्। "
    },
    {
        "title": "दुर्गा प्रसाईंको रिट न्यायाधीश पौडेल र पाण्डेयको इजलासमा",
        "link": "https://www.setopati.com/social/344583",
        "content": "मेडिकल व्यवसायी दुर्गा प्रसाईंको बन्दीप्रत्यक्षीकरणको रिट न्यायाधीशहरू महेश शर्मा पौडेल र नित्यानन्द पाण्डेयको इजलासमा परेको छ। बुधबार न्यायाधीश पौडेल र पाण्डेयको इजलासमा सुनुवाइ हुने भएको हो।  प्रधानमन्त्री केपी शर्मा ओलीले कम्बोडियाको टेलिकममा लगानी गरेको भन्ने आरोप लगाएपछि साइबर अपराधमा उनलाई केन्द्रीय अनुसन्धान ब्युरो (सिआइबी)ले प्रसाईंलाई पक्राउ गरेको थियो। यसअघि आइतबार मंसिर ९ गते सर्वोच्च अदालतले विपक्षीलाई बन्दीसहित उपस्थित हुन आदेश दिएको थियो। मंगलबार प्रसाईंलाई अदालतमा उपस्थित गराइएको थियो।  सर्वोच्चमा उनका छोरा निराजन प्रसाईंले गृह मन्त्रालय, प्रहरी प्रधान कार्यालय नक्साल, केन्द्रीय अनुसन्धान ब्युरो लाजिम्पाट र काठमाडौं जिल्ला अदालतलाई विपक्षी बनाएर बन्दीप्रत्यक्षीकरणको रिट दायर गरेका थिए। आइतबार नै जिल्ला अदालत काठमाडौंका न्यायाधीश कमला पौडेलको इजलासले प्रसाईंलाई थप पाँच दिन हिरासतमा राख्न अनुमति दिएको थियो। म्याद दिँदा प्रसाईं क्यान्सरको बिरामी रहेको भन्दै उपचारको प्रबन्ध मिलाउन पनि इजलासले आदेश दिएको थियो। सिआइबीले प्रसाईंलाई भक्तपुरस्थित निवासबाट गत मंसिर ४ गते पक्राउ गरेको थियो।  विद्युतीय (इलेक्ट्रोनिक) कारोबार ऐन, २०६३ को दफा ४७ अनुसार अनुसन्धान गर्न प्रहरीले उनलाई पक्राउ गरेको थियो। उनीमाथि प्रहरीले अन्य कसुरमा पनि अनुसन्धान गर्ने तयारी गरिरहेको छ। उनले प्रधानमन्त्री ओलीमाथि कम्बोडियाको टेलिकममा साढे ३२ अर्ब लगानी गरेको भन्दै भाषण गरेका थिए। उनले आफ्नो सामाजिक सञ्जालमा भिडिओमार्फत अपुष्ट 'स्क्रिनसट' समेत देखाएका थिए। "
    },
    {
        "title": "बुढापाकालाई गाउँ रित्तिने चिन्ता",
        "link": "https://www.setopati.com/social/344566",
        "content": "बढ्दो बसाइँसराइका कारण बागलुङका ग्रामीण क्षेत्र सुनसान बन्न थालेका छन्। सुविधा खोज्दै सहरी क्षेत्रमा झर्नेको संख्या बढेपछि काठेखोला, गलकोट, जैमिनीका बस्तीहरू सुनसान बन्दै गएका हुन्। स्थानीय तहमार्फत गाउँसम्म विकास पुगे पनि अहिले उपभोग गर्ने नागरिक घट्दै गएका छन्। शिक्षा, स्वास्थ्य, यातायात, विद्युतलगायत विकासका पूर्वाधारले दूरदराज जोडिदै गएपछि धेरैले बजार रोज्न थालेको काठेखोला गाउँपालिका–५ बिहुँका डिलाराम पुनले बताए। एक दशक अगाडिसम्म गाउँमा छरछिमेकी हुँदा अर्मपर्म गरेर खेतीपाती गरेको सुनाउँदै अहिले कोही बिरामी भए तत्काल अस्पताल पुर्‍याउने मान्छे नपाइने अवस्था आउको उनको भनाइ छ। बसाइँसराइ बढेपछि गाउँका खेतीयोग्य जमिन वनमाराले ढाकिएको उनले सुनाए। ‘यो गाउँ कस्तो थियो, अहिले कस्तो बन्यो, सक्नेहरू सबै सहर छिरे, गाउँमा गरिब वर्ग मात्रै छन्, युवाहरू विदेश छन्, हामी बुढाबुढी भइयो, गाउँमै जन्मियौँ, हुर्कियौँ र यही दुःख गरियो, अब गाउँमै मर्ने, यो उमेरमा आफ्नो ठाउँ छोडेर कहाँ जाने ? हामीलाई त अब गाउँ रित्तिने चिन्ता लाग्न थाल्यो,’ उनले भने। गलकोट नगरपालिका–५ की मायादेवी श्रीसले नयाँ पुस्ताले सहर बजार रोज्दा गाउँ झाडीले ढाकिने स्थिति आउनु बताउँछन्। दस वर्ष अगाडिसम्म गाउँका बस्तीमा मान्छेको चाप बढी रहेको भन्दै अहिले अप्ठ्यारो पर्दा सहयोग गर्ने नपाइने उनको भनाइ छ।  ‘पहिले गाउँमा मोटरबाटो थिएन, बजारबाट नुन, तेल, चामल बोकेर ल्याउनुपर्थ्यो, खानेपानी ल्याउनका लागि घण्टौं लाइनमा बस्ने अवस्था थियो, तर अहिले घरै अगाडि मोटर गाडी गुड्छन्, आँगनमै पानीको धारो बनेको छ,’ उनले भने, ‘गाउँमा आएको विकास उपभोग गर्ने मान्छे छैनन्, राज्यले बसाइँसराइ रोक्न नसके गाउँको अस्तित्वनै मेटिने डर भयो।’ गलकोट नगरपालिकाका प्रवक्ता हिमबहादुर भण्डारीले बसाइँसराइ रोक्नका लागि गाउँमै युवालाई रोजगारसँग जोड्न लघु उद्यमका कार्यक्रम सञ्चालन गरेको भन्दै पशुपालन गर्ने किसानलाई अनुदानको व्यवस्था गरेको बताए। गाउँबाट धेरैजसो शिक्षा र स्वास्थ्यका लागि बसाइँसराइ गर्ने गरेको हुँदा नगरपालिकाले सामुदायिक विद्यालयको शिक्षालाई गुणस्तरीय बनाइ रहेको र स्वास्थ्य क्षेत्र सुधार गरी रहेको प्रवक्ता भण्डारी बताउँछन्। "
    },
    {
        "title": "आज यी स्थानमा वर्षा र हिमपातको सम्भावना",
        "link": "https://www.setopati.com/social/344563",
        "content": "देशमा पश्चिमी वायुको सामान्य प्रभाव रहेको जल तथा मौसम विज्ञान विभाग, मौसम पूर्वानुमान महाशाखाले जानकारी दिएको छ। अहिले बिहान देशका पहाडी भू–भागमा आंशिक बदली रही बाँकी भू–भागमा मौसम मुख्यतया सफा रहेको छ। तराई भू–भागका केही स्थानहरूमा तथा पहाडी भू–भागका थोरै स्थानहरुमा हुस्सु÷कुहिरो लागेको छ। बुधबार दिउँसो कोशी, बागमती, गण्डकी र कर्णाली प्रदेशका पहाडी भू–भागमा आंशिक बदली रही बाँकी भू–भागमा आंशिक बदलीदेखि मौसम मुख्यतया सफा रहने छ।  कोशी, बागमती र गण्डकी प्रदेशका पहाडी भू–भागका एक–दुई स्थानमा हल्का वर्षाको साथै कोशी प्रदेश र गण्डकी प्रदेशका उच्च पहाडी तथा हिमाली भू–भागका एक–दुई स्थानमा हल्का हिमपातको सम्भावना रहेको छ। राति कोशी, बागमती र गण्डकी प्रदेशका पहाडी भू–भागमा आंशिक बदली रही बाँकी भू–भागमा आंशिक बदलीदेखि मौसम मुख्यतया सफा रहने छ।  कोशी प्रदेश र गण्डकी प्रदेशका पहाडी भू–भागका एक–दुई स्थानमा हल्का वर्षाको सम्भावना रहेको महाशाखाले जानकारी दिएको छ।   "
    },
    {
        "title": "सुध्रिएका कैदीहरूलाई दुई अवसर- कैद छुट र प्यारोल",
        "link": "https://www.setopati.com/social/344505",
        "content": "कारागारमा बसेर कैद सजाय भोगिरहेकाहरूका लागि कानुन सहज बन्दै गएको छ। सरकारले लामो समयदेखि तीन वटा अवसरमा कैद माफी (कैद छुट) दिँदै आएको छ। सरकारले जेठ १५ मा पर्ने गणतन्त्र दिवस, असोज ३ मा पर्ने संविधान दिवस र फागुन ७ मा पर्ने प्रजातन्त्र दिवसको अवसरमा कैदीहरूको सजाय मिनाहा गर्दै आएको हो। त्योसँगै २०८० पुस २५ गतेदेखि असल चालचलन भएका कैदीहरूलाई जेलबाहिरै बस्न पाउने व्यवस्थालाई कार्यान्वयनमा ल्याएको छ। जसलाई प्रोवेसन तथा प्यारोल भनिन्छ। यी दुवै प्रावधानले कैदीहरूलाई सहज बनाएको छ। तर सबै कैदीहरूको हकमा भने लागू हुँदैन। यसका मापदण्ड छन्। मुलुकी अपराध संहिता २०७४ को दफा ३९ मा कसूरको गम्भीरता घटाउने अवस्थासम्बन्धी व्यवस्था छ। जसमा कसूदारको उमेर अठार वर्षभन्दा कम वा पचहत्तर वर्षभन्दा माथि भएको, कसूर गर्ने नियत नभएको, तत्काल कसूर भएको, स्वेच्छाले कसूर स्वीकार गरेको वा पश्चाताप गरेको, आत्मसर्मपण गरेको, पीडितलाई क्षतिपूर्ति दिएको वा मञ्जुर गराएको, न्यायिक प्रक्रियामा सहयोग पुर्‍याएको मुद्दामा घटाउन सकिने कानुनी व्यवस्था छ। त्यस्तै मुलुकी फौजदारी कार्यविधि संहिता ऐन, २०७४ को दफा १५९ मा सजाय माफ दिन सकिने व्यवस्था छ। यसको ३ उपदफा (१) मा कसुरको प्रकृति, अवस्था, उमेर, शारीरिक अवस्था, सजायको हद, कसुरदार थुनामा रहेको वा नरहेको लगायत पक्ष हेरेर कैद सजाय माफी-मिनाहा दिन सकिने व्यवस्था छ। भ्रष्टाचार, यातना, जबरजस्ती करणी, क्रुर तथा अमानवीय तरिकाले वा नियन्त्रणमा लिई ज्यान मारेको, हत्या, विष्फोटक पदार्थ, अपहरण शरीर बन्धक वा व्यक्ति बेपत्ता, मानव बेचबिखन तथा ओसारपसारका मुद्दामा भने कैद छुट नहुने कानुनी व्यवस्था छ। कर्तव्य ज्यानमा जन्मकैद फैसला नभएका र जघन्य अपराध नगरेका कैदीहरूलाई कैद छुट दिँदै आइएको थियो। यस्ता मुद्दामा पनि कैद छुट पाउनका लागि पीडित परिवारको अनुमति लिनुपर्ने नियमावली बनेको छ। फौजदारी कसूर (कैद-कट्टा) (तेस्रो-संशोधन) नियमावली २०८१ को २ मा (घ १) मा ज्यानसम्बन्धी कसूरको हकमा पीडित आफै वा निजको पति, पत्नी, बाबु, आमा, छोराछोरी, बाजे वा बज्यैले सहमति जनाएमा मात्रै कैद छुट हुने भएको कारागार विभागमा प्रमुख नारायणप्रसाद भट्टराईले जानकारी दिए। 'यसअघि कर्तव्य ज्यानको मुद्दा लागेका तर जघन्य अपराध नमानिएको, जन्मकैद नतोकिएकालाई कैद छुट दिँदै आएका थियौं, तर अब यसका लागि पनि पीडित परिवारको अनुमति अनिवार्य गरिएको हो,' भट्टराईले भने, 'यो पहिलो पटक कार्यान्वयनमा ल्याउन लागेका थियौं, अहिले रोक्का भएको छ।' उनकाअनुसार परिवारको अनुमतिसँगै ४० प्रतिशत कैद सजाय भुक्तानी गरेको हुनुपर्ने, असल आचरण भएको, पश्चाताप गरेको र सुध्रिएको हुनुपर्छ। २०७५ अघि ५० प्रतिशत कैद भुक्तान भएकालाई मात्र कैद छुट दिएर छोड्ने गरिन्थो। 'वर्षमा कम्तीमा ४ पटकसम्म कैदीलाई छोड्न सक्ने कानुनी व्यवस्था छ। विशेष दिनमा छोड्दै आएका थियौं,' उनले भने, 'यसरी छोड्दा कैदी छुटमा पारदर्शी नभएको भन्दै राष्ट्रपतिसमेत विवादमा तानिएपछि छुट रोक्का भएको छ जुनसुकै बेला खुल्न सक्छ।' व्यक्ति हत्यामा दोषी ठहर भएका योगराज ढकाल (रिगल) को कैद मिनाहा गर्ने सरकारको निर्णयविरुद्ध परेको रिटको सुनुवाइ गर्दै सर्वोच्च अदालतले कैद छुट दिने वा मिनाहा गर्ने निर्णय गर्दा कानुनले तोकेको प्रतिशतका पीडितको सहमति अनिवार्य लिनुपर्ने आदेश दियो। सर्वोच्च अदालतका न्यायाधीशहरू ईश्वरप्रसाद खतिवडा, सपना मल्ल प्रधान र कुमार चुडालको इजलासले १६ कात्तिक २०८० मा कैद छुट वा मिनाहा गर्दा पीडितको सहमति अनिवार्य गर्न सरकारलाई आदेश दिएको हो। त्यहीअनुसार असार ९ गते ६२० जनाको कैद कट्टा गर्ने भन्दै सार्वजनिक सूचना निकालिएको थियो। त्यसको दुई महिनापछि फेरि १७ भदौमा ४२० जनाको कैद छुट गर्ने भन्दै सूचना सार्वजनिक गरिएको थियो। तर उनीहरूलाई छोडिएको छैन। ती व्यक्तिमाथि पुन: विचार गर्ने भनिएपछि सिफारिस गर्ने भनिएका व्यक्तिहरूको लिस्ट मन्त्रालयमा थन्काइएको उनको भनाइ छ। 'त्यतिबेला छोड्न आँटेको एक हजारभन्दा बढी संख्या घटेर अहिले ६ सय पुगेको छ,' उनले भने, 'कतिपयको समय अवधि सकाएर निस्किसकेका छन्, कतिपयको सिफारिसबाट नाम हटाइएको छ।' उनले थपे, 'सिफारिसमा सम्बन्धित जिल्ला कारागारले तथा अदालतले गरेको विवरण तथा प्रमाण हेर्ने हो। त्यहीअनुसार कैद छुट दिँदा केही घटनामा विवाद भयो। त्यसैले कसरी पारदर्शी बनाउन सकिन्छ भनेर छलफल भइरहेको छ।' असल चालचलन भएका कैदीलाई छुट भनिए पनि सर्वोच्च अदालतले पुष्टि हुने आधार तथा मापदण्ड तोकिदिएको छैन। त्यसैले पनि यसबारे बेलाबेला विवाद भइरहेको उनको भनाइ छ। 'पहिलोपल्ट गल्ती गरेका र कारागारमा आफूलाई सुधारेकाको हकमा कैद छुट कार्यान्वयनमा ल्याइएको हो,' उनले भने, 'आफूलाई सुधार गरेको मापदण्ड नहुँदा विवादित छ, अब यसबारे सर्वोच्चले कुनै निर्णय लिन्छ।' उनका अनुसार यसबारे बृहत् पूर्ण इजलास (पाँच जनाभन्दा बढी न्यायाधीश) बहस चलिरहेको छ। ढिलाचाँडो यसबारे कुनै निर्णय हुन्छ। यो सुध्रिएका वा सुध्रिन चाहेका कैदीहरूका लागि अवसर नै हो। त्यस्तै, असल चालचलन भएकाहरूका लागि प्रोवेसन तथा प्यारोल कार्यान्वयन तीव्र गतिमा अगाडि बढिरहेको छ। संघीय प्रोवेसन तथा प्यारोल बोर्डले अहिलेसम्म १ हजार ९९ जना कैदीबन्दीलाई प्यारोलमा राख्न सिफारिस गरेको छ। बोर्डले सिफारिस गरेकाहरूलाई सम्बन्धित जिल्ला अदालतले फैसला गर्ने कारागार विभागका सूचना अधिकारी रामबहादुर सार्कीले जानकारी दिए। उनकाअनुसार शुक्रबारमात्र बैठकले सातो चरणमा २८५ जनालाई प्यारोलमा राख्न सिफारिस गरेको थियो। यसअघि पहिलोपल्ट २०८० पुस २५ गते पहिलो चरणमा १४३ जना, चैत १८ गते दोस्रो चरणमा  १५४ जना, २०८१ जेठ १ गते तेस्रो चरणमा ११७, असार १९ गते चौथो चरणमा १३५ जना, साउन ३१ गते पाँचौ चरणमा ८६ जना, असोज ७ गते छैटौ चरणमा १७९ जनालाई सिफारिस गरेको कारागार व्यवस्थापन विभागको तथ्यांक छ। बैठकले कारगार व्यवस्थापन विभागबाट फौजदारी कसूर (सजाय निर्धारण तथा कार्यान्वयन) ऐन २०७४ दफा ३८ बमोजिम असल चालचलन भएका कैदीबन्दीलाई प्यारोलमा राख्न बोर्डसमक्ष प्रस्ताव पेस भएबमोजिम उक्त सिफारिस गर्ने सूचना अधिकारी सार्कीले बताए। उनकाअनुसार प्यारोल भनेको असल चालचलन भएका कैदीबन्दीलाई जेल बाहिर बस्न दिइने कानुनी व्यवस्था हो।   उक्त ऐनअनुसार एक वर्षभन्दा बढी कैद सजाय पाई कैद सजायको दुई तिहाइभन्दा बढी अवधि भुक्तान गरिसकेको र राम्रो आचरण भएको कसुरदारलाई प्यारोलमा राख्न सकिने व्यवस्था छ। कसुरदारलाई तोकेको कैद सजायको दुई तिहाइ अवधि भुक्तान गरेपछि बाँकी सजाय असल आचरणमा रही स्वतन्त्र समाजमा बसेर पूरा गर्न पाइन्छ। तर प्यारोलमा छुटेकाहरू पूर्ण रूपमा स्वतन्त्र हुने हुँदैनन्। तर कैद छुट भनेको पूर्ण स्वतन्त्र हुन्छन्। यी दुवै व्यवस्था कैदीहरूका लागि अवसर हो। यद्यपि आफूले गल्ती गरेको महसुस भएमा र आफूलाई सुधार्न चाहेमा उनीहरूले यो अवसर भएको सूचना अधिकारी सार्कीको भनाइ छ। जन्मकैदको सजाय पाएका, भ्रष्टाचार, जबर्जस्ती करणी, मानव बेचबिखन तथा ओसार पसार, संगठित अपराध, सम्पत्ति शुद्धीकरण, यातना वा क्रुर वा अमानवीय व्यवहारसम्बन्धी कसुर, मानवता विरुद्धको अपराध र राज्यविरूद्धको अपराधमा सजाय पाएकाहरूलाई प्यारोलमा राख्न बन्देज लगाएको छ। यस्तो सुविधा पहिलो पटक कसूर गरेका, कसूर गर्ने नियत नभई तत्काल आवेशमा आई गरेका, कसूर गर्नु अघिको चालचलन तथा आचरण असल भएका, कसुर गरेकोमा पश्चाताप भएका, समाजलाई हानि नोक्सानी नगर्ने, भविष्यमा फौजदारी कसूर नगर्ने प्रतिबद्धता गरेका व्यक्तिहरूले मात्र यो सुविधा पाउने कानुनी व्यवस्था छ। यो मापदण्ड फौजदारी कसुर (सजाय निर्धारण तथा कार्यान्वयन) ऐन २०७४ ले व्यवस्था गरेको छ। उक्त ऐन २०७५ कात्तिक १ गतेदेखि नै लागू हुने भनिएको थियो। तर पाँच वर्षपछि मात्र कार्यान्वयमा आएको हो। यी दुवै व्यवस्थाले गल्तीको पश्चाताप भई सुध्रिएका कैदीहरूलाई अवसर जस्तै हो। यसले कारागारमा कैदीको चाप घट्ने र त्यहाँ बस्नेहरूका लागि सहज हुँदै जाने आस रहेको सूचना अधिकारी सार्कीले जानकारी दिए। कारागार व्यवस्थापन विभागको तथ्यांकअनुसार असोजसम्म २९ हजार १४० जना कैदीबन्दी छन्। जसमा २७ हजार ५०३ पुरूष र १ हजार ६३७ महिला छन्।   यो पनि :  असल चालचलन भएका १४३ कैदीले घरमै बसेर सजाय काट्न पाउने! "
    },
    {
        "title": "कपिलवस्तुबाट पेस्तोलसहित एक जना पक्राउ",
        "link": "https://www.setopati.com/social/344542",
        "content": "कपिलवस्तुबाट पेस्तोलसहित एक जना पक्राउ परेका छन्। मायादेवी गाउँपालिका-६ डुमरा बस्ने २१ वर्षीय सद्दाम हुसेन फकिरलाई सोमबार प्रहरीले पेस्तोलसहित पक्राउ गरेको जिल्ला प्रहरी कार्यालयका एसपी निरन्जन भट्टले जानकारी दिए। उनीबाट प्रहरीले डेन्जर टोइ एयर पेस्तोल लेखिएको एउटा पेस्तोल, ४३ छर्रा, ६ वटा धमाका र एउटा मोबाइल बरामद गरेको छ। फकिरले मोटरसाइकल चोरी गर्न खोजिरहेको भन्ने सूचना प्रहरीले पाएको थियो। सूचना पाएपछि इलाका प्रहरी कार्यालय पकडी कपिलवस्तुबाट प्रहरीको टोली खटिएको थियो। उक्त टोलीले उनलाई पेस्तोलसहित पक्राउ गरेको हो।  उनीमाथि थप अनुसन्धान गर्न जिल्ला अदालत कपिलवस्तुले हातहतियार तथा खरखजाना कसुरमा पाँच दिन हिरासतमा राख्न प्रहरीलाई अनुमति दिएको छ। "
    },
    {
        "title": "दुर्गा प्रसाईंलाई उपस्थित गराइयो सर्वोच्च अदालत",
        "link": "https://www.setopati.com/social/344531",
        "content": "मेडिकल व्यवसायी दुर्गा प्रसाईंलाई सर्वोच्च अदालतमा उपस्थित गराइएको छ। प्रधानमन्त्री केपी शर्मा ओलीले कम्बोडियाको टेलिकममा लगानी गरेको भन्ने आरोप लगाएपछि पक्राउ परेका प्रसाईंलाई मंगलबार दिउँसो सर्वोच्च अदालतमा उपस्थित गराइएको हो। उनलाई साइबर ब्युरोले विद्युतीय कारोबार ऐन, २०६३ अन्तर्गत अनुसन्धान गरिरहेको हो। सर्वोच्चमा उनका छोरा निराजन प्रसाईंले गृह मन्त्रालय, प्रहरी प्रधान कार्यालय नक्साल, केन्द्रीय अनुसन्धान ब्युरो लाजिम्पाट र काठमाडौं जिल्ला अदालतलाई विपक्षी बनाएर बन्दीप्रत्यक्षीकरणको रिट दायर गरेका थिए। रिटमा सुनुवाई गर्दै विपक्षीलाई बन्दीसहित उपस्थित हुन भन्दै आइतबार (म‌ंसिर ९ गते) न्यायाधीश मनोजकुमार शर्माको इजलासले आदेश दिएको थियो। उक्त आदेशपछि साइबर ब्युरोले प्रसाईंलाई अदालतमा उपस्थित गराएको हो।  आइतबार नै जिल्ला अदालत काठमाडौंका न्यायाधीश कमला पौडेलको इजलासले प्रसाईंलाई थप पाँच दिन हिरासतमा राख्न अनुमति दिएको थियो। म्याद दिँदा प्रसाईं क्यान्सरको बिरामी रहेको भन्दै उपचारको प्रबन्ध मिलाउन पनि इजलासले आदेश दिएको थियो। सिआइबीले प्रसाईंलाई भक्तपुरस्थित निवासबाट गत मंसिर ४ गते पक्राउ गरेको थियो।  विद्युतीय (इलेक्ट्रोनिक) कारोबार ऐन, २०६३ को दफा ४७ अनुसार अनुसन्धान गर्न प्रहरीले उनलाई पक्राउ गरेको थियो। उनीमाथि प्रहरीले अन्य कसुरमा पनि अनुसन्धान गर्ने तयारी गरिरहेको छ। उनले प्रधानमन्त्री ओलीमाथि कम्बोडियाको टेलिकममा साढे ३२ अर्ब लगानी गरेको भन्दै भाषण गरेका थिए। उनले आफ्नो सामाजिक सञ्जालमा भिडिओमार्फत अपुष्ट 'स्क्रिनसट' समेत देखाएका थिए। "
    },
    {
        "title": "रंगशालाको भित्तामा खेलचित्र (तस्बिरहरू)",
        "link": "https://www.setopati.com/social/344517",
        "content": "काठमाडौंको त्रिपुरेश्वरस्थित दशरथ रंगशाला छेउका भित्ताहरूमा खेल र खेलाडीका चित्रहरू कोरिएका छन्।   काठमाडौं महानगरपालिकाको आर्थिक सहयोग तथा ललितकला प्रज्ञा प्रतिष्ठानको समन्वयमा कलाकारहरूले रंगशालाको सडकपेटीको भित्तामा चित्र कोरेका हुन्। विभिन्न ठाउँमा यस्ता चित्रहरू बनाउन काठमाडौं महानगरपालिकाले ललितकला प्रज्ञा प्रतिष्ठानलाई ५० लाख उपलब्ध गराएको ललितकलाका कला संयोजक डिबी भण्डारीले जानकारी दिए । यसअघि सुन्धारामा मौलिक चित्र कोरिएको थियो भने कोटेश्वरमा फुटबल खेलाडी सावित्रा भण्डारी (साम्बा) सहित फुटबलको चित्र कोरिएको थियो। यस्ता कलाले काठमाडौंको सौन्दर्य बढाउने जनाइएको छ। तस्बिरहरू:                 "
    },
    {
        "title": "सर्वोच्चको बोर्डमा छ्यापियो कालो रं‌ग (तस्बिरहरू)",
        "link": "https://www.setopati.com/social/344512",
        "content": "सर्वोच्च अदालतको बोर्डमा कालो रंग छ्यापेर विरोध प्रदर्शन गर्ने एक जना महिलालाई प्रहरीले नियन्त्रणमा लिएको छ। मंगलबार सर्वोच्‍च अदालतको बोर्डमा एक महिलाले सर्वोच्च अदालत अघि बोर्डमा कालो रंग छ्यापेकी हुन्। उनलाई प्रहरीले नियन्त्रणमा लिएको छ। पक्राउ परेकी महिला बिनु यादव हुन्।  प्रहरीले पछि बोर्डमा लागेको रंग पानीले सफा गरेको छ। रामेछापका पुरूषले आफूमाथि बलात्कार गरेको भन्दै उनले प्रहरीमा जाहेरी दिएकी थिइन्। तर प्रहरीले जाहेरी नै गायब पारेको आरोप छ।  यो पनि: बिनु यादवको बलात्कार जाहेरीमा अनुसन्धान नगर्ने प्रहरीमाथि छानबिन गर्न सिफारिस तस्बिरहरू:            सबै तस्बिर: नेपाल फोटो लाइब्रेरी "
    },
    {
        "title": "बुबाको हत्या गरेको आरोपमा छोरा पक्राउ",
        "link": "https://www.setopati.com/social/344504",
        "content": "रुकुम पश्चिममा चक्कु प्रहार गरी बुबाको हत्या गरेको आरोपमा छोरा पक्राउ परेका छन्। आठबिसकोट नगरपालिका-१० घारीखोलाका २० वर्षीय वीरबहादुर खत्री मंगलबार बिहान गाउँमै लुकिछिपी बसेको अवस्थामा पक्राउ परेको जिल्ला प्रहरी प्रमुख डिएसपी नवराज पोखरेलले जानकारी दिए। आइतरबार बेलुकी पैसा नदिएको भन्दै छोरा वीरबहादुरले ५० वर्षीय बुवा दर्वे खत्रीको पेटमा चक्कु प्रहार गरी हत्या गरेको आरोप छ।  घटनापछि छोरा फरार थिए। बुवाको हत्या आरोपी छोरा लागुऔषध सेवनकर्ता रहेको प्रहरी अनुसन्धानबाट खुलेको छ। "
    },
    {
        "title": "कर्मचारीसँग स्वास्थ्य मन्त्री पौडेलले भने- सबभन्दा धेरै खर्च गर्ने मन्त्रालय बनाऔं",
        "link": "https://www.setopati.com/social/344490",
        "content": "स्वास्थ्य तथा जनसंख्या मन्त्रालयले प्रथम त्रैमासिकको समीक्षा तथा मन्त्रालयस्तरीय विकास समस्या समाधान समितिको बैठक सम्पन्न गरेको छ।  बैठकमा मन्त्रालयले प्रथम चौमासिकमा गरेका कामहरूको समीक्षा गरिएको थियो। समीक्षा कार्यक्रममा स्वास्थ्य तथा जनसंख्या मन्त्री प्रदीप पौडेलले पुँजीगत खर्च कम भएको भन्दै यसलाई बढाउन कर्मचारीहरूसँग आग्रह गरे।  ‘पुँजीगत खर्च कम हुनु गम्भीर समस्या हो, यसमा सबैलै समीक्षा गरौं,’ उनले भने, ‘स्वास्थ्य मन्त्रालयलाई सबैभन्दा धेरै बजेट खर्च गर्ने मन्त्रालयका रूपमा हामी विकास गराऔं।’ मन्त्री पौडेलले आम नागरिकलाई सहज स्वास्थ्य सुविधा प्रदान गर्नु आफ्नो लक्ष्य भएको उल्लेख गर्दै हाल थपिएका निःशुल्क उपचार लगायतका सुविधामा कमसे कम भार पर्ने गरी काम गरिएको बताए।  ‘पपुलिष्ट बन्न हैन, कम भार थपेर नागरिकलाई सजिलो पार्न निःशुल्क सेवा थपेका हौं,’  उनले भने, ‘आम नागरिकलाई सहज सुविधा दिन गरिएका निर्णय आन्तरिक श्रोतबाटै व्यवस्थापन गरेका छौं। राज्यलाई कम भार पर्ने गरी स्रोत निश्चित भएका निर्णय मात्र गरेका छौं।’  ‘१० दिनभित्र पुँजीगत खर्च बढाउने योजनासहित आउनुस्’ स्वास्थ्य तथा जनसंख्या मन्त्री पौडेलले अबको १० दिनमा पुँजीगत खर्च तथा सुधार योजना लिएर आउन कर्मचारीसँग आग्रह गरे।  ‘प्रथम चौमासिक गयो। म आएको पनि ४ महिना भयो,’ मन्त्री पौडेलले भने, ‘खर्चमा प्रगति सोचेजस्तो भएन। खर्च हुन बाँकीको टेन्डर गरेर काम थाल्न अब ढिला नगरौं।’  मन्त्री पौडेलले तीन तहले नै स्वास्थ्य क्षेत्रमा काम गरिरहेको भन्दै अब साना अस्पताल स्थानीय तहले नै निर्माण गर्ने भएकाले आफूहरूको ध्यान जिम्मा लिएर काम सक्न बाँकीमा केन्द्रित गर्न आग्रह गरेका छन्।  ‘भएका अस्पतालमा आवश्यक सुविधा भएको सुनिश्चित गरौं,’ मन्त्री पौडेलले भने, ‘अस्पताल हुने, उपकरण नहुने तर साना अस्पताल थपिने अवस्था कम गरौं। वारि पनि पारि अस्पताल पनि हुनु भएन। भएकालाई राम्ररी कसरी चलाउने भन्नेतर्फ हामीले ध्यान दिनुपर्छ।’ \n    "
    },
    {
        "title": "एमालेलाई काठमाडौं महानगरले इमेलमार्फत् पठायो पत्र",
        "link": "https://www.setopati.com/social/344489",
        "content": "एक लाख रूपैयाँ जरिवाना गरिएको पत्र बुझ्न नेकपा एमालेले अस्वीकार गरेपछि काठमाडौं महानगरपालिकाले इमेलमार्फत् पत्र पठाएको छ।  सोमबार महानगर प्रहरीबाट इमेलमार्फत् नेकपा एमालेको केन्द्रीय कार्यालयलाई पत्र पठाइएको महानगरका विभागीय प्रमुख ध्रुव काफ्लेले जानकारी दिए।  'केन्द्रीय कार्यालयले आफू आयोजक नभएको भन्दै पत्र बुझ्‍न अस्वीकार गरेपछि आज महानगर प्रहरी बलबाट इमेलमार्फत् पत्र पठाइएको छ,' उनले भने। आइतबार महानगर प्रहरीका इन्स्पेक्टर किशोरकुमार भट्टराई नेतृत्वको टोली एमाले केन्द्रीय कार्यालय च्यासलमा पत्र बुझाउन पुगेको थियो। तर एमालेको केन्द्रीय कार्यालय सचिव भीष्म अधिकारीले दरबारमार्गको कार्यक्रमको आयोजक केन्द्रीय कार्यालय नभएको बताएर पत्र बुझ्न अस्वीकार गरेका थिए।  उनले उक्त कार्यक्रमको आयोजक जिल्ला कमिटी भएको बताएका थिए। एमालेले जागरण सभाबाट दरबारमार्गमा फोहोर भएको भन्दै महानगरले जरिवाना गरेको पत्र सार्वजनिक भएको थियो। एमाले नेताहरूले औपचारिक रूपमा पत्र प्राप्त नभएकाले त्यसको औचित्य नरहने बताउन थालेपछि महानगरले आइतबार एमाले कार्यालय पुगेर पत्र बुझाउन खोजेको थियो। "
    },
    {
        "title": "नारायणी अस्पतालमा ‘क्याथ ल्याब मेसिन’ छ, उपयोग छैन",
        "link": "https://www.setopati.com/social/344447",
        "content": "‘क्याथ ल्याब मेसिन’ जडान गर्ने स्थानका अभावमा नारायणी अस्पताल वीरगञ्जमा उपकरण थन्किएको छ। मुटुको शल्यक्रिया लगायतका उपचारमा प्रयोग हुन सो महत्वपूर्ण उपकरण सञ्चालनमा नल्याइदा बिरामीलाई अन्यत्र रिफर गर्नुपरेको जनाइएको छ। स्वास्थ्य तथा जनसंख्या मन्त्रालयले एक निजी आपूर्ति कम्पनीमार्फत २०७६ चैत मा चार करोड ९२ लाख  १० हजार मूल्य पर्ने क्याथ ल्याब मेसिन अस्पताललाई आपूर्ति गरेको थियो। तर अस्पताल प्रशासनले भने मेसिन राख्ने भवनको अभाव देखाउदैँ हालसम्म पनि सो मेसिन जडान हुन सकेको छैन। नारायणी अस्पतालका मेडिकल सुपरीटेन्डेन्ट (मेसु) डा. चुमनलाल दासले सघन सहरी तथा भवन निर्माण कार्यालयले गत २०७८ सालदेखि क्याथ ल्याब राख्ने भवन निर्माण गर्दै आइरहेको बताए। ‘कार्यालयले आगामी पुस महिनाभित्रै क्याथ ल्याब राख्ने भवन निर्माण सम्पन्न गरेर हस्तान्तरण गर्ने कुरा गरिरहेको छ,’ उनले भने, ‘क्याथ ल्याब मेसिन धेरै समय अघि अस्पतालमा आइसकेको छ । भवन तयार हुनेबित्तिकै जडान गर्ने प्रक्रिया अघि बढाउनेछौं।’ मेसु दासले क्याथ ल्याब जडानसँगै प्राविधिक जनशक्ति तयार पारेर यस वर्षभित्रै ल्याथ ल्याब सञ्चालन गर्ने दावी गरे। "
    },
    {
        "title": "कास्कीको अन्नपूर्णमा ‘हनि हन्टिङ’ महोत्सव",
        "link": "https://www.setopati.com/social/344444",
        "content": "कास्कीको अन्नपूर्ण गाउँपालिका–७ लान्द्रुकको महभिरमा यस वर्षपनि भिर मौरीको मह काढ्ने (हनि हन्टिङ)लाई महोत्सवका रुपमा गरिने भएको छ। अन्नपूर्ण गाउँपालिका प्रबर्द्धक रहेको हनी हन्टिङ महोत्सव यही मंसिर २२ देखि २४ गतेसम्म सञ्चालन हुनेछ। पर्यटकीय हिसाबले महत्वपूर्ण रहेको लान्द्रुकको महभिरमा एक सय वर्षअघिदेखी परम्परागत रुपमा मह काढ्दै आइए पनि पछिल्लो समय पर्यटनसँग जोडेर आन्तरिक तथा बाह्य पर्यटक आकर्षित गर्न महोत्सव गर्दै आएको महोत्सव आयोजक समितिका अध्यक्ष सुरेश गुरुङले बताए। लान्द्रुकस्थित मोदी खोलाको किनारस्थित कोटेसाङ भिरमा मौरीका घार रहेका छन्। भिरमा जोखिम मोलेर भिरौटेले काढेर ल्याएको प्राकृतिक मह स्वास्थ्यप्रद्र्धक समेत मानिन्छ। 'हनी हन्टिङको ऐतिहासिक र सांस्कृतिक महत्वको बारेमा जानकारी गराउँदै आन्तरिक तथा बाह्य पर्यटन प्रवद्र्धन गर्नेछौँ । महभिरमा गएर मह काढ्ने, मह निकाल्ने र प्रदर्शन तथा बिक्री वितरणले गाउँको पर्यटन विकास हुने अपेक्षा छ,' अध्यक्ष गुरुङले भने। कोटेसाङ भिरमा ६० मौरी घार छन्। भिरमौरीको मह प्रतिलिटर रु तीन हजारमा बिक्री हुने गरेकाले स्थानीयको आम्दानी पनि राम्रो हुने अध्यक्ष गुरुङले बताए। मह काढेको अवलोकनका लागि आएका विदेशी पर्यटक भिर मह काढेको देखेर खुसी हुने र पर्यटकको बसाइँसमेत लम्बिएको स्थानीको भनाइ छ। लान्द्रुक मर्दी हिमाल आधार शिविर र अन्नपूर्ण आधार शिविरको प्रवेशद्वार हो । यहाँबाट पुन हिलसमेत जान सकिन्छ। पर्यटकीयस्थलमा आयोजना हुने महोत्सवले स्थानीय कला संस्कृतिको संरक्षणसँगै पर्यटन विकासमा मद्दत पुग्ने विश्वास गरिएको सोही वडाका वडाध्यक्ष भरतमान गुरुङले बताए। यसैगरी महोत्सवका अवसरमा साविक वडास्तरीय पुरुष भलिबल प्रतियोगिता सञ्चालन हुनेछ। भलिबलको विजेताले रु ७० हजार, द्धितीयले रु ४० हजार र तृतीयले नगद रु २० हजार पुरस्कार प्राप्त गर्ने खेल संयोजक महादेव गुरुङले जानकारी दिए। "
    },
    {
        "title": "सडकमा प्रहरीले राखेको ब्यारिकेडमा मोटरसाइकल ठोक्किँदा युवकको मृत्यु",
        "link": "https://www.setopati.com/social/344428",
        "content": "दाङमा मोटरसाइकल दुर्घटनामा परी एक युवकको मृत्यु भएको छ। सल्यानस्थित बगचौर नगरपालिका– ३ घर भई दाङको तुलसीपुर उपमहानगरपालिका– ९ बेलुवा बस्ने ३० वर्षीय लिलाराम डाँगीको मृत्यु भएको हो। जिल्ला प्रहरी प्रवक्ता डिएसपी ईश्वर थापाका अनुसार सोमबार बिहान ४ बजेतिर लमहीबाट तुलसीपुर आउँदै गरेको रा ७ प ४९५४ नम्बरको मोटरसाइकल लमहीको रातोडाँडामा प्रहरीले राखेको ब्यारिकेडमा ठोक्किएको थियो। लिलाराम मोटरसाइकलको पछाडि सवार थिए। दुर्घटनापछि गम्भीर घाइते भएका उनलाई प्रहरीले उद्धार गरी अस्पताल पुर्‍याएपनि चिकित्सकले लगत्तै मृत घोषणा गरेको डिएसपी थापाले जानकारी दिए। मोटरसाइकल चालक तुलसीपुर – ५ न्यूरोडका रोशन विकको अवस्था भने सामान्य छ। उनलाई प्रहरीले नियन्त्रणमा लिएको छ। उनले अत्यधिक मदिरा सेवन गरी मोटरसाइकल चलाएको प्रहरीको प्रारम्भिक अनुसन्धानमा खुलेको छ। "
    },
    {
        "title": "होलेरीमा एमबिबिएस डाक्टर पठाउने सहमति ",
        "link": "https://www.setopati.com/social/344425",
        "content": "राप्ती स्वास्थ्य विज्ञान प्रतिष्ठान दाङले छिमेकी जिल्ला रोल्पामा एमबिबीएस डाक्टर पठाउने भएको छ। प्रतिष्ठानले दुर्गम जिल्लामा पनि आफ्नो सेवा विस्तार गर्ने निर्णय गरी एमबिबीएसको पढाइ सुरु गर्न थालेपछि रोल्पाको होलेरीमा एमबिबिएस डाक्टर पठाउने भएको हो। रोल्पाको होलेरीस्थित  प्राथमिक स्वास्थ्य केन्द्रमा एमबिबीएस चिकित्सक नियुक्त गरेर पठाउने निर्णय गरेको प्रतिष्ठानका रजिष्ट्रार प्राध्यापक श्याम लम्सालले बताए। होलेरीमा एमबिबीएस चिकित्सकको व्यवस्था भएसँगै स्थानीयले विशेषज्ञ सेवा पाउने आशा गरेका छन्। एमबिबिएस पढाइको लागि  प्रतिष्ठानले ५० सिट प्राप्त गरेसँगै होलेरी प्राथमिक स्वास्थ्य केन्द्रलाई कम्यूनिटी आउट रिच सेन्टरको रुपमा रहने गरी चिकित्सक व्यवस्थापन गर्न थालेको हो। गत असारदेखि होलेरी अस्पतालमा एमबिबीएस चिकित्सक छैनन्। त्यसले गर्दा विरामीले सामान्य उपचारका लागि पनि दाङको घोराही आउनुपर्ने वाध्यता छ। हाल प्रतिष्ठानमा एमडिजिपीमा दुई जना चिकित्सकले स्नातकोत्तर पढिरहेका छन। तीमध्ये एक जनालाई निकट भविष्यमै रोल्पाका लागि खटाउने तयारी प्रतिष्ठानले गरेको हो। राप्ती स्वास्थ्य विज्ञान प्रतिष्ठान र रुन्टीगढी गाँउपालिका होलेरी रोल्पाबीच  जनशक्ति व्यवस्थापनबारे सम्झौता भएको छ। प्रतिष्ठानका रजिष्ट्रार  लम्साल र गाँउपालिका अध्यक्ष जनक पुनका बीचमा सहमति भई सम्झौता पुस १ गतेदेखि लागु हुने छ। प्रतिष्ठानका निमित्त अस्पताल निर्देशक डा. जनार्दन पन्थी र प्राथमिक स्वास्थ्य केन्द्र स्वास्थ्य व्यवस्थापन समितिका अध्यक्ष चेतलाल खत्रीको उपस्थितिमा दुवै पक्षबीच सम्झौतापत्रमा हस्ताक्षर भएको थियो। "
    },
    {
        "title": "नेपाल प्रहरीका ८ जना एसएसपीलाई डिआइजीमा बढुवा गर्न सिफारिस",
        "link": "https://www.setopati.com/social/344413",
        "content": "नेपाल प्रहरीका ८ जना प्रहरी वरिष्ठ उपरीक्षक (एसएसपी)हरू डिआइजीमा बढुवाका लागि सिफारिस भएका छन्। गृह मन्त्रालयको बढुवा सिफारिस समितिको आइतबार बसेको बैठकले नेपाल प्रहरीको जनपदप्रहरी तर्फका ८ जना एसएसपीलाई डिआइजीमा बढुवा गर्न सिफारिस गरेको हो। डिआइजी बढुवामा सिफारिस हुने एसएसपीहरूमा ध्रुबराज राउत, भोलाबहादुर राउत, गणेश चन्द, सिद्धिबिक्रम शाह, सुशिलसिंह राठौर, उमाप्रसाद चतुरवेदी, हिमालयकुमार श्रेष्ठ र डम्बरबहादुर विक छन्। बढुवा समितिको सिफारिस मन्त्रिपरिषद बैठकले अनुमोदन गरेपछि उनीहरूको बढुवा हुनेछ।     "
    },
    {
        "title": "यी स्थानमा वर्षा र हिमपातको सम्भावना",
        "link": "https://www.setopati.com/social/344412",
        "content": "देशमा पश्चिमी वायुको सामान्य प्रभाव रहेको जल तथा मौसम विज्ञान विभाग, मौसम पूर्वानुमान महाशाखाले जानकारी दिएको छ।  अहिले बिहान कोशी, बागमती र गण्डकी प्रदेशका पहाडी भू–भागमा आंशिक बदली रही बाँकी भू–भागमा मौसम मुख्यतया सफा छ। तराईका थोरै स्थानहरूमा हल्का हुस्सु लागेको छ । सोमबार दिउँसो कोशी र बागमती प्रदेशका पहाडी भू–भागमा आंशिकदेखि साधारणतया बदली रही बाँकी भू–भागमा आंशिक बदली देखि मौसम मुख्यतया सफा रहनेछ।  कोशी, बागमती र गण्डकी प्रदेशका पहाडी भू–भागका एक–दुई स्थानमा हल्का वर्षाको सम्भावना छ। राति कोशी, बागमती, गण्डकी र लुम्बिनी प्रदेशका पहाडी भू–भागमा आंशिक बदली रही बाँकी भू–भागमा आंशिक बदलीदेखि मौसम मुख्यतया सफा रहने छ। कोशी, बागमती र गण्डकी प्रदेशका पहाडी भू–भागका एक–दुई स्थानमा हल्का वर्षाको सम्भावना रहेको महाशाखाले जनाएको छ।   "
    },
    {
        "title": "कालिमाटीको सडकमा शव फालेको आरोपमा युवा पक्राउ",
        "link": "https://www.setopati.com/social/344403",
        "content": "काठमाडौंमा एक जना महिलाको शव बोकेर सडकमा फालेको एक जना पुरूष पक्राउ परेका छन्। गत शुक्रबार बिहान एक जना महिलाको शव काठमाडौंको कालिमाटीस्थित सडकमा शव फेला परेको थियो। प्रहरी वृत्त कालिमाटी र काठमाडौं उपत्यका अपराध अनुसन्धान कार्यालयको टोली खटिएर अनुसन्धान अघि बढाएको थियो। अनुसन्धानको क्रममा एक जना पुरूषले शव बोकेर ल्याएको देखिएको थियो। प्रहरीले त्यसपछि बझाङ घर भएका कविन्द्र मल्ललाई पक्राउ गरेको छ। उनी लागुऔषध सेवनकर्ता हुन्। उनले कालिमाटीको फुटपाथबाट ती महिलालई बोकेर शुक्रबार राति करिब ३ बजेतिर सडकमा पुर्‍याएको अनुसन्धानमा संलग्न एक प्रहरीले बताए।  ‘उनले ६०-७० मिटर जति बोकेर लगेको देखिन्छ। सिसिटिभी फुटेजमा देखिएको मान्छे म नै हुँ भनेका छन्। तर आफूले के गरेको के घटना भएको हो भन्ने थाहा छैन भनेका छन्,’ ती प्रहरीले भने। मृतक महिलाको पनि सनाखत भएको छ। मृतक महिला उदयपुरकी जानुका सुवेदी छन्। महिला पनि फुटपाथमै बस्ने गरेको प्रहरीले जनाएको छ।  उनको शरीरमा कुनै चोट भने देखिएको छैन।  उनको हत्या भएको हो वा आफै मृत्यु भएपछि बोकेर त्यहाँ पुर्‍याएको हो भन्ने अनुसन्धानकै विषय भएको ती प्रहरीले बताए।  ‘पोष्टमर्टमबाट यस घटनाको थप अनुसन्धान अघि बढ्नेछ,’ उनले भने।  "
    },
    {
        "title": "नयाँ शिक्षा ऐन जारी गर्न माग गर्दै उभिएर आन्दोलन",
        "link": "https://www.setopati.com/social/344393",
        "content": "शिक्षा ऐन जारी गर्न माग गर्दै नेपाल समाजवादी विद्यार्थी युनियनका अध्यक्ष नेत्र चापागाइले उभिएर आन्दोलन थालेका छन्। पोखराको मानवअधिकार चोकमा आइतबार दिनभर उभिएर उनले सरकारसमक्ष १५ बुँदे माग पेश गरेको बताए। उक्त मागबारे सुनुवाई नभए काठमाडौंमा अनिश्चितकालसम्म उभिने उनले बताएका छन्। ‘हरेक प्रदेशको राजधानीमा २/२ दिन उभिएर माग पेश गर्ने कार्यक्रम छ, आज पोखराबाट उभिने यात्रा सुरू भयो,’ उनले भने, ‘मागको सुनुवाइ नभए काठमाडौंमा अनिश्चितकालसम्म उभिने प्रण गरेको छु।’ आफुले पेश गरेको मागपत्र निर्धारण गर्दा शिक्षक लगायत सरोकारवालासँग सुझाव लिएको उनले बताए। शिक्षा क्षेत्रको सुधारका लागि आफुले एक्लै उभिएर आन्दोलन गरेको भन्दै उनले जायज मागका लागि बाटो छेकेर हुलहुल्लज गर्न आवश्यक नरहेको बताए। उनले पेश गरेको मागहरूमा नयाँ शिक्षा ऐन जारी हुनुपर्ने, इसिडी शिक्षालाई विद्यालय शिक्षामा मान्यता दिनुपर्ने, पूर्व शिक्षामन्त्री सुमना श्रेष्ठसँग भएका सहमति कार्यान्वयन हुनुपर्ने, पहाडका ग्रामिण क्षेत्रमा आवासीय विद्यालय संचालन गर्नुपर्ने, शिक्षण पेशालाई सम्मानित बनाउन सरकारले विशेष कार्यक्रम ल्याउनुपर्ने, प्रध्यानाध्यापकको भत्ता वृद्धि हुनुपर्ने लगायत छन्। यस्तै, विद्यार्थीलाई दिइँदै आएको ४ सय रुपैयाँ छात्रवृत्ति रकम वृद्धि गरी ५ हजार पुर्‍याउनुपर्ने, गरिबीको रेखामुनि रहेका विद्यार्थीलाई पूर्ण छात्रवृत्ति दिनुपर्ने, विद्यालयको वार्षिक मसलन्द खर्च कम्तिमा १ लाख हुनुपर्ने, विद्यालयको खानेपानी र विजुलीको महशुल छुट दिनुपर्ने मागपत्रमा उल्लेख छ। इसिडीका बालबालिकालाई १० किलो भन्दा धेरै तौलको किताब कापीको झोला बोकाएको भन्दै उनले किताबको भारी बोकाउन नहुने पनि माग राखेका छन्। कक्षा ८ को रजिष्ट्रेशन शुल्क र सर्टिफिकेट शुल्क खारेज हुनुपर्ने, विद्यालयको आवश्यकता अनुसार दरबन्दी मिलान गर्नुपर्ने, कक्षा ११ र १२ का विषयगत शिक्षकको सेवा सुविधा सुनिश्चित हुनुपर्ने, शिक्षकको मर्यादाक्रम निर्धारण हुनुपर्ने, भ्रमण भत्ता र भ्रमण विदाका लागि बजेटको व्यवस्था हुनुपर्ने र सार्वजनिक शिक्षा सुधार गर्न अभिभावक जागरण अभियान चलाउनुपर्ने पनि चापागाइले माग पत्रमा समेटेका छन्। "
    },
    {
        "title": "जम्न थाले मनाङका नदी र ताल",
        "link": "https://www.setopati.com/social/344369",
        "content": "जाडो मौसम सुरु भएसँगै यहाँका नदी, खोला र ताल जम्न थालेका छन्। यहाँका नदी, खोला र तालतलैया जमेर चट्टान बनेका छन्। उचाइअनुसार नै यस क्षेत्रका नदी, ताल, खोलाको पानी चिसोले जम्ने गरेका छन्। तीन हजार मिटरमाथिका अधिकांश नदी, खोला, हिमताल जम्दै गएका हुन्। मनाङका खोलासहित आधा दर्जन हिमताल जमेर चट्टानझैं भएको मनाङ ङिस्याङ गाउँपालिका–६ का वडाध्यक्ष सोनाम गुरुङले बताए। उनका अनुसार चार हजार ९१९ मिटरमा उचाईमा अवस्थित तिलिचो, भ्राकामा पर्ने चार हजार ६०० मिटरमा रहेको केंचो ताल (आइसलेक), धारापानीको नाचैमा पर्ने डोना ताल र थोंचेमा पर्ने पोङकर लगायतका हिमताल यतिबेला जमेका छन्। चिसो बढेसँगै खानेपानीको मुहानसमेत जम्दै गएका छन्। चिसोले मनाङको तापक्रम दिउँसो पनि माइनसमा र साँझ–बिहान माइनस छदेखि माइनस १० डिग्री सेल्सियससम्म पुग्ने गरेको जिल्ला प्रहरी कार्यालयका प्रमुख प्रहरी नायब उपरीक्षक सुवास खड्काले बताए। उनका अनुसार तिमाङदेखि थान्चोक, चामे हुँदै माथिल्लो क्षेत्रमा पाइपको पानीसमेत जमेको छ। मनाङमा मङ्सिर–पुसदेखि फागुनसम्म हिमतालका पानी जमेर चट्टान भएका हुन्छन्। अत्याधिक चिसोले बगिरहेका नदी, खोला, हिमताल जम्न थालेका छन्। सशस्त्र प्रहरी बल नेपाल मनाङका अनुसार राति जमेको पानी दिउँसो भएपछि मात्रै बग्ने गर्छ। चिसो बढेसँगै धारामा पानीसमेत जम्ने गरेको छ। चिसो बढेसँगै केही मात्रामा मनाङ पुगेका आन्तरिक तथा बाह्य पर्यटक भने जमेको तालमाथि हिँडेर नौलो अनुभव लिने गरेका स्थानीय बताउँछन्। चिसोका बावजुत पनि मनाङका ताल हेर्न पर्यटक आउने क्रम जारी छ। हिमताल भएको स्थान भएकाले पनि मनाङ बाह्य तथा आन्तरिक पर्यटकको केन्द्र बनेको छ। चिसो समयमा जम्ने, हिउँ परेपछि अझ ती तालतलैया हिँउले ढाकिने र गर्मीयाममा पग्लिएपछि हिमाली छायाँ देखिने दृश्यले पर्यटक लोभिने गरेका छन्। पर्यटन व्यवसायी समितिका अध्यक्ष विनोद गुरुङका अनुसार मनाङका ताल जमेका बेला सफा नीलो, वर्षायाममा सेतो र हिउँदमा जम्ने विशेषता नै हुन्। पर्यटकहरु चिसोले नदी, खोला, तालतलैयाका जमेका चट्टानमा खेल्न रुचाउने गरेका पाइएको छ।   "
    },
    {
        "title": "औपचारिक भ्रमण सकेर फर्किए भारतीय स्थल सेनाध्यक्ष द्विवेदी",
        "link": "https://www.setopati.com/social/344359",
        "content": "भारतीय स्थल सेनाध्यक्ष जनरल उपेन्द्र द्विवेदी पाँच दिने औपचारिक भ्रमण सकेर भारत फर्किएका छन्। आइतबार बिहान त्रिभुवन अन्तर्राष्ट्रिय विमानस्थलमा युद्धकार्य विभागका विभागीय प्रमुख उपरथी प्रेमध्वज अधिकारीले द्विवेदीलाई बिदाइ गरेका हुन्। भ्रमणमा द्विवेदीलाई राष्ट्रपति रामचन्द्र पौडेलले नेपाली सेनाको मानार्थ महारथीको दर्जाबाट सम्मान गरेका थिए। भ्रमणमा द्विवेदीले राष्ट्रपतिसँगै प्रधानमन्त्री, रक्षामन्त्री र प्रधानसेनापतिसँग छुट्टाछुट्टै शिष्टाचार भेट गरेका थिए। उनले शिवपुरीस्थित सैनिक कमाण्ड तथा स्टाफ कलेज र पोखरास्थित पश्चिम पृतनाको भ्रमण गरेका थिए। उनले मुक्तिनाथ मन्दिरको दर्शन र माउन्टेन फ्लाइटमार्फत विभिन्न हिमालको अवलोकन समेत गरे।  \n  "
    },
    {
        "title": "बिएण्डसीमा एमबिबिएस पठनपाठनको तयारी",
        "link": "https://www.setopati.com/social/344323",
        "content": "राष्ट्रिय चिकित्सा शिक्षा आयोगबाट स्वीकृति प्राप्त झापाको बीएण्डसी मेडिकल कलेजले चिकित्सा शास्त्रअन्तर्गत एमबिबिएस (स्नातक तह)को पठनपाठनको तयारी पूरा गरेको छ। सर्वोच्च अदालतले २०८० चैत १३ गते बीएण्डसी मेडिकल कलेजलाई सम्बन्धन दिन परमादेश जारी गरेको थियो। सोही परमादेशका आधारमा काठमाडौँ विश्वविद्यालयले सम्बन्धन प्रदान गरेको हो। चिकित्सा शिक्षा आयोगले चालु शैक्षिकसत्रका लागि बीएण्डसीलाई ५० विद्यार्थी पढाउन पाउने सिट निर्धारण गरेको थियो। हाल नियमानुसार नै विद्यार्थी भर्ना चलिरहेको कलेजका जनसम्पर्क अधिकृत प्रमेश गिरीले बताए। पहिलो वर्षमा ५० विद्यार्थीलाई अध्यापन गराउन कलेजले आवश्यक जनशक्ति, भौतिक पूर्वाधार र शैक्षिक सामग्रीको व्यवस्था गरिसकेको उनले बताए। कलेजले मेचीनगर नगरपालिका–१२ धाइजनमा विद्यार्थीलाई पठनपाठन गराउन पाँचतले ‘बेसिक साइन्स ब्लक’ तयार गरेको छ भने ‘क्लिनिकल साइन्स’ अध्यापनका लागि विर्तामोड नगरपालिका–५ स्थित बीएण्डसी हस्पिटलमा व्यवस्था मिलाइएको जनसम्पर्क अधिकृत गिरीले जानकारी दिए। ‘एमबिबिएस पठनपाठनका लागि धेरै वर्षअघिदेखि हामी तयारी अवस्थामा थियौँ,’ उनले भने, ‘धाइजनमा सुविधासम्पन्न साइन्स ब्लक छ। अभ्यास गर्न विद्यार्थीले बीएण्डसी अस्पताल नै उपयोग गर्न पाउनेछन्।’ कलेजमा १५० विद्यार्थीलाई सहज रूपमा पठनपाठन गराउने व्यवस्था मिलाइएको छ। "
    },
    {
        "title": "आज यी स्थानमा वर्षा र हिमपातको सम्भावना",
        "link": "https://www.setopati.com/social/344317",
        "content": "देशभर पश्चिमी वायुको सामान्य प्रभाव रहेको छ।  मौसम पूर्वानुमान महाशाखाले आइतबार बिहान कोशी प्रदेश , बागमती प्रदेश र गण्डकी प्रदेशका पहाडी भू-भागमा आंशिक बदली रही बाँकी भू-भागमा मौसम मुख्यतया सफा रहेको जनाएको छ।   आइतबार दिउँसो कोशी प्रदेश र गण्डकी प्रदेशका पहाडी भू-भागमा आंशिक देखि साधारणतया बदली रही बाँकी भू-भागमा आंशिक बदलीदेखि मौसम मुख्यतया सफा रहने पूर्वानुमान छ। कोशी प्रदेश र गण्डकी प्रदेशका पहाडी भू-भागका एक-दुई स्थानमा हल्का वर्षाका साथै उच्च पहाडी तथा हिमाली भू-भागका एक-दुई स्थानमा हल्का हिमपातको सम्भावना रहेको महाशाखाले जनाएको छ।  आइतबार राति कोशी प्रदेशका पहाडी भू-भागमा आंशिकदेखि साधारणतया बदली रही बाँकी भू-भागमा आंशिक बदलीदेखि मौसम मुख्यतया सफा रहने पूर्वानुमान छ। राति कोशी प्रदेशको पहाडी भू-भागका एक-दुई स्थानमा हल्का वर्षाको सम्भावना रहेको छ ।   "
    },
    {
        "title": "कञ्चनपुरको कलुवापुरमा बस दुर्घटना हुँदा ३१ जना घाइते",
        "link": "https://www.setopati.com/social/344311",
        "content": "पूर्वपश्चिम राजमार्गअन्तर्गत कञ्चनपुरको शुक्लाफाँटा नगरपालिका–११ स्थित कलुवापुरमा यात्रुबाहक बस दुर्घटना हुँदा ३१ जना घाइते भएका छन्। धनगढीबाट महेन्द्रनगर आउँदै गरेको ना ४ ख ७७५५ नम्बरको बस दुर्घटना हुँदा ३१ यात्रु घाइते भएका हुन्।   तीमध्ये दुई जनाको अवस्था गम्भीर रहेको जिल्ला प्रहरी कार्यालयका सूचना अधिकारी डिएसपी उमेश जोशीले जानकारी दिए।   घाइतेहरूको अत्तरिया र महेन्द्रनगरस्थित महाकाली अस्पतालमा उपचार भइरहेको र घटनाबारे अनुसन्धान भइरहेको उनले बताए। "
    },
    {
        "title": "कलाघरभित्रै बनेका छन् पशुपतिनाथ मन्दिरदेखि बौद्ध स्तुपासम्म (तस्बिरहरू)",
        "link": "https://www.setopati.com/social/344300",
        "content": "सिन्धुलीमा बन्दै गरेको कलाघर संग्रहालय पर्यटकहरूका लागि आकर्षणको केन्द्र बन्दै गइरहेको छ।   सिन्धुलीको कमलामाई नगरपालिका चपौलीमा झन्डै ४ रोपनी क्षेत्रफलमा कलाघर निर्माण भएको छ।   यस भित्र नेपालको नक्साआकारको संरचना छ। त्यसभित्र नेपालको मौलिक बाजागाजा राखिएको छ। पशुपतिनाथको मन्दिर, बौद्ध स्तुपा, धरहरालगायत धार्मिक तथा ऐतिहासिक महत्वका स्थानको नमुना पनि बनाइएको छ।  कलाघरको कलाकृति हेर्न आन्तरिक र बाह्य पर्यटकहरूको दैनिक भिड लाग्छ। कलाघर आउने पर्यटकहरूलाई त्यहाँ मौलिक धुन बजाएर स्वागत गरिन्छ। कलाघर निर्माण समूहले नेपाली पञ्चेबाजाको पनि संरक्षण गरेको छ।  कलाघरमा के-के बन्दैछ? तस्विरमा हेरौं-                             "
    },
    {
        "title": "जुवा खेलिरहेका ८ जना पक्राउ, एक लाख रूपैयाँभन्दा बढी बरामद",
        "link": "https://www.setopati.com/social/344288",
        "content": "दाङको तुलसीपुरमा जुवा खेलिरहेका ८ जना पक्राउ परेका छन्। तुलसीपुर उपमहानगरपालिका – १० पढ्ढा गाउँमा जुवा खेलिरहेको अवस्थामा तुलसीपुर – ६ का ५९ वर्षीय चेतलाल बुढाथोकी, सोही ठाउँका ४० वर्षीय जिबराज डाँगी, तुलसीपुर – १२ का ५६ वर्षीय तिलक केसी, सोही ठाउँका ४३ वर्षीय फिरु चौधरी, तुलसीपुर – १० का ४४ वर्षीय किरणप्रसाद बम, सोही ठाउँका सुदन वली, २९ वर्षीय तिलकराम चौधरी र ४५ वर्षीय कर्ण चौधरी पक्राउ परेका छन् । उनीहरुको साथबाट एक लाख ११ हजार ७१० रुपैंया बरामद भएको इलाका प्रहरी कार्यालय तुलसीपुरको सञ्चार शाखाले जानकारी दिएको छ। पढ्ढास्थित पत्तु चौधरीको घरमा कोठा भाडामा लिएर  तुलसीपुर – ६ का ५९ वर्षीय चेतलाल बुढाथोकीले जुवा खेलाउँदै आएको भन्ने गोप्य सूचनाको आधारमा इप्रका तुलसीपुरका प्रहरी प्रवक्ता प्रहरी निरीक्षक प्रकाश थापाको कमाण्डमा गएको बिहीबार राति ११ बजेतिर छापा हानेर जुवा खेली रहेका उनीहरुलाई पक्राउ गरेको प्रहरीले जानकारी दिएको छ । पक्राउ परेकाहरुलाई जिल्ला प्रशासन कार्यालयबाट म्याद थप भएको तथा जुवा ऐन अन्तरगत मुद्दा चलाएर आवश्यक कानुनी कारबाहीको लागि प्रक्रिया सुरु भएको प्रहरीले बताएको छ। "
    },
    {
        "title": "काठमाडौंका यी स्थानमा आज ७ घन्टासम्म विद्युत अवरूद्ध हुने",
        "link": "https://www.setopati.com/social/344283",
        "content": "काठमाडौंका विभिन्न स्थानहरूमा शनिबार पाँचदेखि साढे ६ देखि ७ घन्टासम्म विद्युत अवरूद्ध हुने भएको छ। नेपाल विद्युत प्राधिकरणले रत्नपार्क वितरणको केन्द्रको न्यूरोड फिडर, महाबौद्ध फिडर र कालीमाटी फिडर अन्तर्गतका विभिन्न स्थानहरूमा बिहानदेखि अपराह्नसम्म विद्युत् अवरूद्ध हुने जनाएको छ। न्यूरोड फिडर अन्तर्गत पर्ने संकटा, न्युरोड गेट, पिपल बोट, गोरखा पत्र संस्थान, भूगोल पार्क, दमकल गेट, वसन्तपुर डवली, झोसे, ओमबहाल, हनुमानढोका लगायतका क्षेत्रमा बिहान साढे आठ बजेदेखि दिउँसो ३ बजेसम्म विद्युत अवरूद्ध हुनेछ। त्यस्तै  महाबौध्द फिडर अन्तर्गत पर्ने महाबौध्द सव स्टेशन भित्र, न्युरोड गेट, रन्जना हल, विशालबजार सव स्टेशन भित्र, विशाल बजार अगाडि, गणेश स्थान ट्रमा हस्पिटल पछाडी केबुल हेडसम्म बिहान साढे ८ बजेदेखि दिउँसो ३ बजेसम्म विद्युत् अवरूद्ध हुनेछ। कालीमाटी फिडर अन्तर्गत पर्ने टेकु नेशनल ट्रेडिङ्ग हुदैं हनुमन्त भिमसेन स्थान, परोपकार, रामघाट, शान्ति निकेतन स्कुल, मरुहिटी, ढोकाटोल, नरदेवी हस्पिटल अगाडि, टंगाल, भुरुङ्गखेल क्षेत्रमा पनि बिहान ८ बजेदेखि दिउँसो २ बजेसम्म विद्युत प्राधिकरणले जनाएको छ। ती क्षेत्रहरूमा बांगो पोल सिधा गर्ने र जीर्ण भएका पोल तथा ट्रान्सफर्मर बदली गर्नका लागि फिडर सटडाउनमा राखिने प्राधिकरणले जनाएको छ। तोकिएको काम निर्धारित समयअघि सम्पन्न भए अगाडि नै विद्युत सेवा सुरू हुने प्राधिकरणले जनाएको छ। "
    },
    {
        "title": "माइतीघरमा सहकारी पीडितको प्रदर्शन (तस्बिरहरू)",
        "link": "https://www.setopati.com/social/344256",
        "content": "सहकारी पीडितहरूले काठमाडौंको माइतीघरमा प्रदर्शन गरेका छन्। शुक्रबार विभिन्न स्थानबाट माइतीघरमा जम्मा भएका पीडितहरूले प्रदर्शन गरेका हुन्।  बुधबारको प्रदर्शनका क्रममा माइतीघरमा प्रहरीसँग झडप भएको थियो। त्यसक्रममा सहकारी बचतकर्ता संरक्षण राष्ट्रिय महासंघका अध्यक्ष कुशलव केसी घाइते भएका थिए।  प्रदर्शनकारीहरूले केसीमाथि प्रहरीले गरेको कुटपिटविरुद्ध राष्ट्रिय मानव अधिकार आयोग मौन रहेको भन्दै शुक्रबार सहकारी पीडितहरु ललितपुरको पुल्चोकस्थित आयोगको कार्यालय घेराऊ गरेका थिए।  तस्बिरहरूः                "
    },
    {
        "title": "एमालेको जागरण सभाले सर्वसाधारणलाई सास्ती (तस्बिरहरू)",
        "link": "https://www.setopati.com/social/344254",
        "content": "शुक्रबार राजधानीको प्रमुख सडक दरबारमार्ग  नै बन्द गरी नेकपा एमालेले आयोजना गरेको जागरण सभाका कारण सर्वसाधारणले सास्ती भोग्नु परेको छ। सार्वजनिक सवारी साधनहरू ठाउँ ठाउँमा डाइभर्सन गरिएको कारण ट्राफिक जाम बढेको छ भने सुन्धारा क्षेत्रमा सार्वजनिक सवारी चढ्न सर्वसाधारण भिड नै लागेको छ। जामका कारण समयमा सवारी साधन नपाउँदा सास्ती भोग्नु परेको सर्वसाधारणको गुनासो छ। काठमाडौंका मुख्य स्थानहरूः न्यूरोड, शहिदगेट, सुन्धारा, जमल, भृकुटीमण्डप, भद्रकाली, त्रिपुरेश्वर, सिंहदरबार, माइतीघर क्षेत्रमा अत्यधिक जाम छ। तस्बिरहरू:           तस्बिर: नेपाल फोटो लाइब्रेरी। "
    },
    {
        "title": "दरबारमार्गमा एमालेको प्रदर्शन, काठमाडौंको ट्राफिक व्यवस्थापन अस्तव्यस्त (तस्बिरहरू)",
        "link": "https://www.setopati.com/social/344223",
        "content": "सत्तारूढ दल नेकपा एमालले दरबारमार्गमा प्रदर्शनको तयारी गरेसँगै काठमाडौंको ट्राफिक व्यवस्थापन अस्तव्यस्त बनेको छ। शुक्रबार दिउँसो एमालेले दरबारमार्गमा जागरण सभा गर्दैछ। सोही सभा गर्नका लागि विभिन्न ठाउँमा ट्राफिक डाइभर्जन गरिएका छन्। जसकारण काठमाडौं उपत्यकाको ट्राफिक व्यवस्थापन अस्तव्यस्त बनेको छ।  दरबारमार्गमा स्टेज बनाएर भद्रकालीबाट र्‍याली निकाल्ने घोषणा गरेको हो। अहिले काठमाडौंका मुख्य स्थानहरूः न्यूरोड, शहिदगेट, सुन्धारा, जमल, भृकुटीमण्डप, भद्रकाली, त्रिपुरेश्वर, सिंहदरबार, माइतीघर क्षेत्रमा अत्यधिक जाम छ। तस्बिरहरू:               सबै तस्बिर: नेपाल फोटो लाइब्रेरी "
    },
    {
        "title": "थमन विक हत्यामा दोषी ठहर भएका चौधरी पुर्पक्षका लागि जेल चलान",
        "link": "https://www.setopati.com/social/344210",
        "content": "मधेस आन्दोलनको क्रममा मारिएका सशस्त्र प्रहरी थमन विकको हत्यामा दोषी ठहर भएका देवेन्द्र चौधरी जेल चलान भएका छन्। २०७२ भदौ २५ गते महोत्तरीको जलेश्वर नगरपालिका ४ स्थित जिल्ला कमाण्ड सुरक्षा बेसक्याम्प जलेश्वर महोत्तरीमा कार्यरत असई विकलाई कुटपिट गरी हत्या गरेको मुद्दामा दोषी ठहर भई फरार भएका चौधरीलाई जेल चलान गरिएको प्रहरीले जनाएको छ। जलेश्वर नगरपालिका-६ बस्ने ५५ वर्षीय चौधरीलाई गत मंसिर २ गते जिल्ला प्रहरी कार्यालय महोत्तरीबाट खटिएको प्रहरी टोलीले लुकिछिपी बसिरहेको अवस्थामा जलेश्वरको रामानन्द विशेश्वर महेन्द्र क्याम्पस अगाडिबाट नियन्त्रणमा लिएको थियो। उनलाई महोत्तरी जिल्ला अदालतमा दाखिला गरी ४ दिनको निरन्तर सुनवाइ पछि बिहीवार पुर्पक्षका लागि जलेश्वर कारागार कार्यालय पठाइएको जिल्ला प्रहरी कार्यालय महोत्तरीका प्रवक्ता डिएसपी सन्तु जयसवारले बताए। असई विकको हत्या मुद्दामा २०८० मंसिर २८ गते महोत्तरी जिल्ला अदालतले चौधरीलाई दोषी ठहर गरेको थियो। "
    },
    {
        "title": "मोटरसाइकल दुर्घटनामा दुई जनाको मृत्यु",
        "link": "https://www.setopati.com/social/344190",
        "content": "दुइटा मोटरसाइकल आपसमा ठोक्किँदा मोरङको उर्लाबारीमा बिहीबार साँझ दुई जनाको मृत्यु भएको छ। मोरङको उर्लाबारी नगरपालिका–३ नयाँ मंगलबारेमा बिहीबार बेलुका दुइटा मोटरसाइकल आपसमा ठोक्किएका थिए। इलाका प्रहरी कार्यालय उर्लाबारीले दिएको जानकारी अनुसार पूर्व पश्चिम राजमार्गमा पूर्व जाँदै गरेको प्रदेश १-०२-०५० प ८४०६ नम्बरको बाइक र पश्चिम जाँदै गरेको प्रदेश १-०२-०४३ प ९२२६ नम्बरको मोटरसाइकल ठोक्किएका हुन्। दुर्घटनामा मोरङ पथरी शनिश्चरे नगरपालिका-५ का ३३ वर्षीय दीपक धिमाल र कानेपोखरी गाउँपालिका-४ रमाइलोका २८ वर्षीय किशोर गुरूङको मृत्यु भएको  प्रहरीले जनाएको छ। घाइते भएका धिमालको उपचारका क्रममा उर्लाबारीकै अरनिको अस्पताल र गुरूङको मदन भण्डारी अस्पताल ट्रमा सेन्टरमा मृत्यु भएको हो। त्यस्तै मोटरसाइकलमा सवार कानेपोखरी-४ का २६ वर्षीय अमृत लिम्बू र पथरी शनिश्चरे-५ का ३८ वर्षीय विष्णु धिमाल घाइते छन्। उनीहरूलाई उपचारका लागि झापाको बिर्तामोडस्थित बिएन्डसी अस्पताल लगिएको छ। दुवै मोटरसाइकल तीव्र गतिमा रहेका कारण अनियन्त्रित भएर ठोक्किएको प्रहरीको भनाइ छ। "
    },
    {
        "title": "काँकडभिट्टामा पहिलो रिडर्स फेस्टिभलको तयारी",
        "link": "https://www.setopati.com/social/344188",
        "content": "रिडर्स फेस्टिभलको पहिलो संस्करण मंसिर अन्तिम साता झापाको काँकडभिट्टामा हुने भएको छ। पठन संस्कृतिको विकास गर्ने हेतुले स्थापित रिडर्स अभियान नेपालले मंसिर २७, २८ र २९ मा पहिलो फेस्टिभल आयोजना गर्न लागेको हो। अभियानका अध्यक्ष सन्तोष आचार्यका अनुसार फेस्टिभलको तीन दिन विभिन्न पुस्तकका लेखक र पाठकहरूले सघन अन्तरक्रिया गर्नेछन्।  ‘नेपालमा भइरहेका कला–साहित्य उत्सवहरूको अहिलेसम्मको चलन हेर्दा लेखक बढी बोल्ने, पाठकले सुन्ने हुँदै आएको देखिएको छ’, अध्यक्ष आचार्यले भने, ‘हाम्रो फेस्टिभलमा लेखकभन्दा पाठकहरू बढी प्राथमिकतामा हुनेछन्।’  झापाको पूर्वी सीमा सहर काँकडभिट्टामा हुन लागेको रिडर्स फेस्टिभलमा कोशी प्रदेशदेखि नेपालका विभिन्न भागबाट लेखक तथा पाठकहरू सहभागी हुनेछन्।  ‘लेखन–पठन तथा चिन्तनका विभिन्न विषयमा विमर्शहरू पनि हुनेछन्’, आचार्यले थपे, ‘पठन संस्कृतिको विकास र प्रवर्द्धनका लागि लक्षित क्षेत्र र वर्ग भनेकै विद्यार्थीहरू हुन्। उनीहरूमा सुरूदेखि नै अध्ययन संस्कृति विकास गर्न सकियो भने मात्र पठन संस्कृतिको विकास सम्भव हुन्छ।’  तीन दिने उत्सवमा परिवर्तित अध्ययन शैली र पठन संस्कृतिलाई उत्प्रेरित र प्रोत्साहित गर्ने गरी मावि तथा क्याम्पस स्तरका विद्यार्थी र खुल्ला रूपमा अनौपचारिक अध्ययनमा लागेकाहरूलाई समेटेर फेस्टिभलमा प्रतिस्पर्धात्मक प्रस्तुति हुने आचार्यले बताए।  "
    },
    {
        "title": "भोलि एकै समयमा काठमाडौंका तीन ठाउँमा प्रदर्शन",
        "link": "https://www.setopati.com/social/344174",
        "content": "काठमाडौंको तीन वटा ठाउँमा शुक्रबार प्रदर्शन हुने भएको छ। विभिन्न पक्षले शुक्रबार एकैसाथ प्रदर्शन गर्न लागेपछि जिल्ला प्रशासन कार्यालय काठमाडौंले त्यसअनुसार सुरक्षाको योजना पनि बनाएको छ। नेकपा (एमाले) ले शुक्रबार जागरण सभा गर्न लागेको छ। एमालेले र्‍याली गरेर काठमाडौंको दरबारमार्गमा प्रदर्शन गर्ने अनुमति प्रशासन कार्यालयबाट लिएको छ। त्यसैगरी मेडिकल व्यवसायी दुर्गा प्रसाईं पक्षको पनि प्रदर्शन छ।  प्रसाईं हाल साइबर अपराधको कसुरमा पक्राउ परी साइबर ब्युरोको हिरासतमा छन्। तर उनको पूर्व निर्धारित प्रदर्शन हुन लागेको हो। प्रसाईंका पक्षधरलाई प्रशासन कार्यालयले काठमाडौंको कोटेश्वरमा अनुमति दिएको छ। माइतीघरमा भने सहकारी पीडितसहित अन्य प्रदर्शन हुन सक्ने प्रशासनले जनाएको छ। सहकारी पीडितले बचत फिर्ताको माग गर्दै माइतीघर मण्डल केन्द्रित प्रदर्शन गर्दै आएका छन्। काठमाडौंका तीन ठाउँमा प्रदर्शन हुने भएपछि सुरक्षा र जनजीवन सहज बनाउन योजना बनाइएको प्रमुख जिल्ला अधिकारी जयनारायण आचार्यले जानकारी दिए। ‘हामीले नागरिकलाई ढुक्क भएर, सहज रूपमा हिँडडुल गर्न पाउने हिसाबले योजना बनाएका छौं,’ उनले भने, ‘ठाउँहरू पनि विभिन्न ठाउँमा तोकेका छौं।’ यद्यपि प्रदर्शन हुने क्षेत्रहरूमा सवारी चाप भने हुन उनले बताए। ‘ट्राफिक जाम त हुन्छ। तर त्यसलाई पनि धेरै असर नपरोस् भन्ने हिसाबले हामीले योजना बनाएका छौं,’ उनले भने। "
    },
    {
        "title": "१४ जना न्यायाधीशको सरूवा",
        "link": "https://www.setopati.com/social/344156",
        "content": "उच्च अदालत र जिल्ला अदालतका न्यायाधीशहरूको सरूवा भएको छ। न्याय परिषदको बिहीबार बसेको बैठकले १४ न्यायाधीशहरूको सरूवा गर्ने निर्णय गरेको प्रवक्ता अशोककुमार क्षेत्रीले जानकारी दिए।  बैठकले विभिन्न चार निर्णय गरेको छ।  बालबालिका सम्बन्धी ऐन, २०७५ को दफा ३० बमोजिम काठमाडौं, भक्तपुर, ललितपुर र काभ्रे जिल्ला अदालतको बाल इजलासबाट हेरिने मुद्दाको प्रादेशिक क्षेत्राधिकार तथा भक्तपुर जिल्लामा मुकाम रहनेगरी बाल अदालत भक्तपुर गठन गर्न सिफारिस गरेको छ। त्यस्तै उच्च अदालतका तीन जना न्यायाधीश र जिल्ला अदालतका ११ जना न्यायाधीशहरूको सरूवा गर्ने निर्णय गरेको छ। उच्च अदालत जनकपुरमा रहेका किरणकुमार पोखरेल र तुलसीपुर बुटवल इजलासमा रशेका रेखा थापा पाण्डेको उच्च अदालत विराटनगर इलाम इजलासमा सरूवा भएको छ। उच्च अदालत सुर्खेत, जुम्ला इजलासका न्यायाधीश राजेन्द्र खरेललाई राष्ट्रिय न्‍यायिक प्रतिष्ठानमा काजमा खटाउन पनि सिफारिस गरेको छ।  यस्तै ११ वटा विभिन्न जिल्लाका न्यायाधीशहरूको पनि सरूवा भएको छ।   "
    },
    {
        "title": "धारिलो हतियार प्रहार गरी हत्या गरेको आरोपमा एक जना पक्राउ",
        "link": "https://www.setopati.com/social/344143",
        "content": "दैलेखमा धारिलो हतियार प्रयोग गरी हत्या गरेको आरोपमा प्रहरीले एक जनालाई पक्राउ गरेको छ। जिल्ला प्रहरी कार्यालय दैलेखका अनुसार बिहीबार दुल्ले नगरपालिका–१३ का ४३ वर्षीय भुवनसिंह विकलाई पक्राउ गरिएको हो। विकले सोही वडाका ५६ वर्षीय कर्णबहादुर कामीलाई धारिलो हतियार हँसिया प्रहार गरी हत्या गरेको आरोप छ। बुधबार बेलुका साढे ५ बजेतिर उनले कर्णबहादुरमाथि धारिलो हतियार प्रयोग गरेको दैलेखका प्रहरी प्रमुख डिएसपी सुनिल दाहालले जानकारी दिए। हतियार प्रहारपछि गम्भीर घाइते भएका कर्णबहादुरलाई उपचारका लागि दुल्लु अस्पताल लगिएको थियो। उनको उपचारका क्रममा अस्पतालमा मृत्यु भएको डिएसपी दाहालले जानकारी दिए। भुवनसिंहलाई घटनास्थलबाटै पक्राउ गरिएको हो। प्रारम्भिक सोधपुछका क्रममा धामी समेत रहेका कर्णबहादुरले आफूमाथि ‘टुनामुना’ लगाएर बिरामी पारेको भन्दै हतियार प्रहार गरेको बुझिएको दाहालले जानकारी दिए। "
    },
    {
        "title": "अन्नपूर्ण क्षेत्रलाई केन्द्रविन्दू भएर भूकम्प",
        "link": "https://www.setopati.com/social/344136",
        "content": "पश्चिम नेपालको अन्नपूर्ण क्षेत्रलाई केन्द्रविन्दू बनाएर भूकम्प गएको छ। राष्ट्रिय भूकम्प मापन तथा अनुसन्धान केन्द्र लैनचौरका अनुसार आज बिहान १० बजेर १३ मिनेटमा कास्की र मनाङको सीमानामा पर्ने अन्नपूर्ण क्षेत्रलाई केन्द्रविन्दू बनाएर ४.२ म्याग्नेच्युडको भूकम्प गएको हो। यसअघि गत कात्तिक २२ गते दोलखाको ओराङ आसपास केन्द्रविन्दू भएर ४.५ रेक्टरस्केलको भूकम्प गएको थियो। नेपालमा पछिल्लो समय भूकम्प जाने क्रम जारी रहेको छ। नेपाल हिमालय क्षेत्र भएको कारणले भूकम्पको जोखिमको क्षेत्रका रुपमा लिने गरिन्छ। "
    },
    {
        "title": "गोरखाको धार्चेमा बन्यो पाँच शय्याको आधारभूत अस्पताल",
        "link": "https://www.setopati.com/social/344124",
        "content": "उत्तरी गोरखाको धार्चे गाउँपालिकामा पाँच शय्याको धार्चे आधारभूत अस्पताल भवन निर्माण सम्पन्न भएको छ। देशभरका सबै पालिकाहरुमा आधारभूत अस्पताल निर्माण गर्ने संघीय सरकारको योजनाअनुसार उक्त अस्पताल भवन निर्माण भएको हो। धार्चे गाउँपालिकाको वडा नम्बर ३, स्थित खोर्लाबेँसी गाउँपालिका र स्विटरल्याण्डको अर्थ सी एयर नामक संस्थाको आर्थिक सहयोग तथा छाया नेपालको समन्वयमा भवन निर्माण गरिएको गाउँपालिकाका अध्यक्ष लक्ष्मण गुरुङले बताए। कुल दुई करोड २८ लाखको लागतमा अस्पतालको भवन निर्माण भएको हो । भवन निर्माणका लागि गाउँपालिकाको ४० प्रतिशत र अर्थ सी एयरको ६० प्रतिशत लागत साझेदारी छ । नवनिर्मित अस्पताल भवनको बुधबार एक कार्यक्रम आयोजना गरी पालिकालाई हस्तान्तरण भएको छ। अस्पताल सञ्चालनमा आएपछि धार्चे र चुमनुब्री गाउँपालिकाका सर्वसाधारणलाई आधारभूत स्वास्थ्योपचार सेवा उपलब्ध हुने गाउँपालिकाका प्रमुख प्रशासकीय अधिकृत काजीमान सुनारले बताए। "
    },
    {
        "title": "काठमाडौंको बालकुमारीमा आगलागी, चारवटा पसल जलेर नष्ट",
        "link": "https://www.setopati.com/social/344120",
        "content": "बालकुमारीस्थित एउटा घरमा मध्यरातमा आगलागी भएको छ। महानगरीय प्रहरी प्रभाग कोटेश्वरका अनुसार बालकुमारीस्थित सिसिआरसी कलेज नजिक स्वाभिमान श्रेष्ठको दुई तले घरमा एक्कासी विद्युत् चुहावट भएर आगलागी भएको हो। आगलागीबाट घरको पहिलो तलामा भोजराज भट्टले सञ्चालन गरेको ‘डगेरा फार्मेसी’ जलेर नष्ट भएको प्रभागका सहायक हवल्दार रुद्रप्रसाद गौतमले जानकारी दिए। यसैगरी आगलागीबाट श्रेष्ठको घरसँगै एउटा पान पसल र मःम पसल जलेर नष्ट भएको प्रहरीले जनाएको छ। सँगैको ‘जुम्बा डान्स सेन्टर’ पनि जलेर नष्ट भएको छ। आगलागीबाट भएको क्षतिको विवरण यकिन नभएको प्रहरीले जनाएको छ। पाँचवटा दमकलको सहयोगमा एक घण्टापछि आगो निभाइएको थियो। आगो निभाउन काठमाडौँका तीन र ललितपुरका दुईवटा दमकलका साथै प्रहरी परिचालन गरिएको थियो। "
    }
]