[
    {
        "title": "पुस अन्तिम सातादेखि पाइपलाइनबाटै पेट्रोल र मट्टितेल ल्याइने",
        "link": "https://www.setopati.com/kinmel/medical/346521",
        "content": "नेपाल आयल निगमले यही पुस अन्तिम सातादेखि भारतको मोतिहारीदेखि पाइपलाइनबाट डिजेलसँगै पेट्रोल र मट्टितेल पनि ल्याउने तयारी गरेको छ। निगमले २०७६ सालदेखि पाइपलाइनमार्फत मोतिहारीदेखि अमलेखगन्जसम्म डिजेल आयात गरिरहेको छ। पेट्रोल, डिजेल र मट्टितेल आयात गर्न सकिने गरी निर्माण गरिएको ‘मल्टी प्रोडक्ट पाइपलाइन’बाट पेट्रोल र मट्टितेल ल्याउने काम अन्तिम चरणमा पुगेको निगमको मधेस प्रादेशिक कार्यालयका प्रमुख प्रलयङ्कर आचार्यले जानकारी दिए। निगमले परियोजनाको दोस्रो चरणअन्तर्गत पाइपलाइनबाट पेट्रोल र मट्टितेल ल्याउने कामको परीक्षण सफल गरिसकेको छ। 'पाइपलाइनबाट परीक्षणका रूपमा पेट्रोल र मट्टितेल अमलेखगञ्ज ल्याएका छौँ, भण्डारणका लागि डिपोभित्र नयाँ पाइपलाइन र ट्याङ्क निर्माण भएको छ। हाल ती संरचनामा ‘चार्ज’ गर्ने र मिटरको गुणस्तर परीक्षणको काम भइरहेको छ,' आचार्यले भने।   निगमले पाइलपाइनबाट गत असोज १८ गते पाँच हजार पाँच सय किलोलिटर पेट्रोल र गत मङ्सिर २६ गते एक हजार किलोलिटर मट्टितेल अमलेखगन्ज झारेको थियो। अब निरन्तर पाइपलाइनबाट डिजेलका साथै पेट्रोल र मट्टितेल ल्याउन सक्ने स्थितिमा निगम पुगेको छ। पेट्रोलियम पदार्थको संवेदनशीलतालाई मध्यनजर गर्दै हाल विस्तृत परीक्षणको काम भइरहेको छ। 'स–साना ‘लिकेज’ हुन सक्छ कि भनेर सुक्ष्म रूपमा निगरानी गरिरहेका छौँ यसै महिनाको अन्तिम साता पाइपलाइन परियोजनाको दोस्रो चरणको काम उद्घाटन गर्ने योजना छ। यसपछि क्रमशः पाइपलाइनबाट पेट्रोल र मट्टिटेल अमलेगन्ज आउनेछ,' कार्यालय प्रमुख आचार्यले भने, 'ट्रक ट्याङ्करका तुलनामा पाइपलाइनबाट पेट्रोलियम पदार्थको आयात गर्नु धेरै नै सुरक्षित मानिन्छ। पाइपलाइनबाट इन्धन आउन थालेपछि ट्रकट्याङ्कर दुर्घटना, इन्धन चोरी तथा मिसावट र वातावरणीय प्रदूषणलगायत समस्याको अन्त्य हुनेछ।' पाइपलाइनबाट दैनिक छ हजार किलोलिटर पेट्रोलियम पदार्थ अमलेखगन्ज ल्याउन सकिन्छ तर पेट्रोलियम पदार्थको माग नबढेकाले पूर्ण क्षमतामा पाइपलाइन सञ्चालन हुने अवस्था भने बनेको छैन। 'दैनिक छ हजार किलोलिटर पेट्रोलियम पदार्थ आयत गर्नुपर्ने अवस्थामा निगम पुगेको छैन,' आचार्यले भने, 'डिजेल, पेट्रोल र मट्टितेल पाइपलाइनबाटै आयत हुन थालेपछि भने पूर्ण क्षमतामा सञ्चालन हुन सक्छ।' यसलाई दक्षिण एसियाको पहिलो अन्तरदेशीय पाइपलाइन परियोजना भनिएको छ, जसको कुल लम्बाइ ६९ दशमलव दुई किमी रहेको छ।  यसमध्ये भारततर्फ ३३ किमी र नेपालतर्फ ३६ दशमलव दुई किमी रहेको छ। विसं २०७६ भदौ २४ गते तत्कालीन प्रधानमन्त्री केपी शर्मा ओली र उनका भारतीय समकक्षी नरेन्द्र मोदीले सो परियोजनाको संयुक्त रूपमा उद्घाटन गरेका थिए। निगमको मधेस प्रादेशिक डिपो अमलेखगन्जबाट विराटनगर, भैरहवा, थानकोट, पोखरा, वीरगन्ज, जनकपुरस्थिति डिपोमा इन्धन आपूर्ति हुँदै आएको छ। अमलेखगन्जबाट स्थानीयस्तरका पम्पका लागि पनि पेट्रोलिमय पदार्थ बिक्रीवितरण हुँदै आएको छ। पूर्ण ‘अटोमेसन’मा अमलेखगन्ज डिपो करिब पाँच दशकदेखि सञ्चालित अमलेखगन्ज डिपो पूर्ण ‘अटोमेसन’मा जाँदैछ। पाइपलाइन परियोजनाको दोस्रो चरणअन्तर्गत डिपोमा पेट्रोल, डिजेल र मट्टिटेल भण्डारणका लागि चार वटा नयाँ ‘भर्टिकल ट्याङ्क’ निर्माण गरिएका छन्। पाइपलाइनबाट ल्याइएको पेट्रोलियम पदार्थको शुद्धता कायम राख्न दुई वटा ‘ट्रान्समिक्स ट्रयाङ्क’ र अग्नि नियन्त्रण प्रणालीको व्यवस्था गरिएको छ। ट्रक ट्याङ्करमा इन्धन भर्नका लागि थप २४ वटा पूर्णस्वचालित ‘लोडिङ–वे’, अत्याधुनिक प्रयोगशालालगायत संरचना निर्माण गरी परीक्षण सम्पन्न गरिएको परियोजनाका इन्जिनियर प्रशान्त भट्टराईले जानकारी दिए। '२४ वटा लोडिङ–वेमा पेट्रोल र डिजल ट्याङ्कर भर्नका लागि टप फिलिङ र बटम फिलिङको व्यवस्था गरिएको छ,' उनले भने, 'भण्डारण ट्याङ्क र नयाँ लोडिङ–वे करिब आठ सय मिटरको अन्तरमा छ, यसले डिपोलाई झन् सुरक्षित बनाएको छ।' मुलुकमा पेट्रोलियम पदार्थको सहज आपूर्ति र वितरण प्रणालीलाई सुनिश्चित गर्न विसं २०३० मा अमलेखगन्ज डिपोको निर्माण सुरु गरिएको थियो। करिब ६७ हजार सात सय २४ वर्गमिटरमा फैलिएको सो डिपो निर्माण सम्पन्न गरी २०३३ माघबाट सञ्चालनमा आएको थियो। यो देशकै सबैभन्दा ठूलो डिपोका रूपमा रहेको छ। अमलेखगन्जस्थित डिपोमा हाल १५ हजार ११० किलोलिटर पेट्रोल, २४ हजार आठ सय १० किलोलिटर डिजेल र दुई हजार दुई सय ७० किलोलिटर मट्टितेलको भण्डारण क्षमता रहेको छ। सरकारले सातै प्रदेशमा कम्तीमा तीन महिनाको माग धान्न सक्ने गरी भण्डारण क्षमता विस्तारको योजना अघि सारेको छ। सोही योजनाअनुसार निगमले हाल विभिन्न प्रदेशमा भण्डारण क्षमता विस्तारका कार्यक्रम अघि बढाइरहेको छ। अमलेखगञ्ज–लोथर पाइपलाइन विस्तार छिट्टै पाइपलाइन परियोजनाको तेस्रो चरणअन्तर्गत अमलेखगञ्जदेखि चितवनको लोथरसम्म पाइपलाइन विस्तार गर्ने योजना कार्यान्वयनका क्रममा छ। लोथरसम्म पेट्रोलियम पाइपलाइन विस्तार परियोजनामा सहयोग गर्न इण्डियन आयल कर्पोरेशसनको विज्ञ टोली नेपाल आएको छ। 'परियोजना विस्तारका लागि पुनः सर्भे हुनुपर्ने देखिएको छ, पाइपलाइन जाने मार्गमा रहेका वन र आरक्ष क्षेत्रका बारेमा पनि अध्ययन भइरहेको छ,' प्रमुख आचार्यले भने, 'सम्भवतः अर्को महिनादेखि लोथरसम्म पाइपलाइन विस्तार परियोजनाको काम अघि बढ्छ।' "
    },
    {
        "title": "एक साता आंशिक बन्द हुने मुग्लिन–नौबिसे सडकमा यसरी हुँदैछ काम (तस्बिरहरू)",
        "link": "https://www.setopati.com/kinmel/medical/346500",
        "content": "पृथ्वी राजमार्गअन्तर्गत मुग्लिन–नौबिसे सडक खण्ड आइतबारदेखि एक सातासम्म आंशिक बन्द हुँदैछ।  सडक खण्डको पोखरेभीर र विशालटारमा चट्टानको भित्तो काटेर घुम्ती सुधार गर्नुपर्ने भएकाले पुस ७ गते देखि १३ गतेसम्म दिनको तीन घन्टा सडक बन्द गर्न लागिएको हो । नागढुङगा–मुग्लिन सडक योजना  अन्तर्गत पश्चिम खण्ड बिहान ११ बजेदेखि दिउँसो २ बजेसम्म सवारी रोकेर काम गरिनेछ।  सो खण्डको पोखरेभीर मोड सुधारका लागि नौबिसेबाट गजुरी छिर्ने भारी सवारीसाधन गल्छी–बैरेनी र हलुका सवारीसाधन जरेखेतमा रोकिनेछ । यसैगरी चितवनबाट नौबिसे छिर्ने भारी सवारीसाधन चालिसे र हलुका सवारीसाधन घाटबेसीमा रोकिनेछ।  यसैगरी विशालटार मोड सुधारका लागि मुग्लिनबाट मलेखु छिर्ने भारी सवारीसाधन मझिमटार र हलुका सवारीसाधन चरौंदी बजारमा रोकिनेछ भने मलेखुतर्फबाट मुग्लिन छिर्ने भारी सवारीसाधन बेनिघाट बजार र हलुका सवारीसाधन विशलालटारमा रोकिने छ।  उक्त सडकखण्डमा अहिले पनि काम चलिरहेको छ। सडक चौडा पार्ने, ग्याबिन पर्खाल लगाउने र ढलान गर्ने काम अहिले पनि भइरहेको छ। हेर्नुस् तस्बिरमाः                   सबै तस्बिर : नेपाल फोटो लाइब्रेरी ।   "
    },
    {
        "title": "घट्यो अमेरिकी डलर र युरोको भाउ, यस्तो छ आजको सटही दर",
        "link": "https://www.setopati.com/kinmel/banking/346490",
        "content": "नेपाल राष्ट्र बैङ्कले आजका लागि विदेशी मुद्राको विनिमय दर निर्धारण गरेको छ। निर्धारित दर अनुसार, स्वीस फ्र्याङ्कको मात्रै मूल्य बढेको छ। लगातार उकालो लागेको अमेरिकी डलर, युरोपियन युरोलगायतको मूल्य आज भने घटेको छ। यस्तै, साउदी अरेबियन रियाल, कतारी रियाल, युएई दिराम, हङकङ डलर, कुवेती दिनारको मूल्य बढेको छ। त्यसैगरी युरोपियन युरो, युके पाउण्ड स्टर्लिङ, अष्ट्रेलियन डलर,  क्यानेडियन डलर, सिङ्गापुर डलर, चिनियाँ युआन, साउदी अरेबियन रियाल, कतारी रियाल, युएई दिराम, मलेसियन रिङ्गेट, साउथ कोरियन वन, स्वीडिस क्रोनर, डेनिस क्रोनर, हङकङ डलर, कुवेती दिनार, बहराइन दिनार र ओमनी रियालको भाउ पनि घटेको छ। निर्धारित विनिमयदर अनुसार अमेरिकी डलर एकको खरिददर १३५ रुपैयाँ ७३  पैसा र बिक्रीदर १३६ रुपैयाँ ३३  पैसा कायम भएको छ। अमेरिकी डलरको भाउ शुक्रबार १३५ रूपैयाँ ८२ पैसा र बिक्रीदर १३६ रूपैयाँ ४२ पैसा थियो। त्यस्तै युरोपियन युरो एकको खरिददर १४१ रुपैयाँ र बिक्रीदर १४१ रुपैयाँ ६२ पैसा तोकिएको छ। शुक्रबार एकको खरिददर १४१ रूपैयाँ ३९ पैसा र बिक्रीदर १४२ रूपैयाँ ०१ पैसा थियो। युके पाउण्ड स्टर्लिङ एकको खरिददर १६९ रुपैयाँ ७२ पैसा र बिक्रीदर १७० रुपैयाँ ४७ पैसा, स्विस फ्र्याङ्क एकको खरिददर एक सय ५१ रुपैयाँ ७० पैसा र बिक्रीदर एक सय ५२ रुपैयाँ ३७ पैसा कायम गरिएको छ। अष्ट्रेलियन डलर एकको खरिददर ८४ रुपैयाँ ५० पैसा र बिक्रीदर ८४ रुपैयाँ ८७ पैसा, क्यानेडियन डलर एकको खरिददर ९४ रुपैयाँ ३२ पैसा र बिक्रीदर ९४ रुपैयाँ ७४ पैसा, सिङ्गापुर डलर एकको खरिददर ९९ रुपैयाँ ९० पैसा र बिक्रीदर एक सय रुपैयाँ ३४  पैसा निर्धारण गरिएको छ। जापानी येन १० को खरिददर आठ रुपैयाँ ६६ पैसा र बिक्रीदर आठ रुपैयाँ ६९ पैसा, चिनियाँ युआन एकको खरिददर १८ रुपैयाँ ६० पैसा र बिक्रीदर १८ रुपैयाँ ६८ पैसा, साउदी अरेबियन रियाल एकको खरिददर ३६ रुपैयाँ १२ पैसा र बिक्रीदर ३६ रुपैयाँ २८ पैसा, कतारी रियाल एकको खरिददर ३७ रुपैयाँ २३ पैसा र बिक्रीदर ३७ रुपैयाँ ४०  पैसा कायम भएको छ। केन्द्रीय बैङ्कका अनुसार थाई भाट एकको खरिददर तीन रुपैयाँ ९४ पैसा र बिक्रीदर तीन रुपैयाँ ९६ पैसा युएई दिराम एकको खरिददर ३६ रुपैयाँ ९५ पैसा र बिक्रीदर ३७ रुपैयाँ १२ पैसा,  मलेसियन रिङ्गेट एकको खरिददर ३० रुपैयाँ ११ पैसा र बिक्रीदर ३० रुपैयाँ २४ पैसा, साउथ कोरियन वन एक सयको खरिददर नौ रुपैयाँ ३७ पैसा र बिक्रीदर नौ रुपैयाँ ४१ पैसा, स्विडिस क्रोनर एकको खरिददर १२ रुपैयाँ २९ पैसा र बिक्रीदर १२ रुपैयाँ ३५ पैसा र डेनिस क्रोनर एकको खरिददर १८ रुपैयाँ ९० पैसा र बिक्रीदर १८ रुपैयाँ ९९ पैसा तोकिएको छ। राष्ट्र बैङ्कले हङकङ डलर एकको खरिददर १७ रुपैयाँ ४६ पैसा र बिक्रीदर १७ रुपैयाँ ५४ पैसा, कुवेती दिनार एकको खरिददर चार सय ४० रुपैयाँ ४२ पैसा र बिक्रीदर चार सय ४२ रुपैयाँ ३६ पैसा, बहराइन दिनार एकको खरिददर तीन सय ५९ रुपैयाँ ७४ पैसा र बिक्रीदर तीन सय ६१ रुपैयाँ ३३ पैसा, ओमनी रियाल एकको खरिदर तीन सय ५२ रुयैयाँ ५३ पैसा र बिक्रीदर तीन सय ५४ रुपैयाँ ०९ पैसा तोकिएको छ। त्यसैगरी  भारतीय रुपैयाँ एक सयको खरिददर एक सय ६० रुपैयाँ र बिक्रीदर एक सय ६० रुपैयाँ १५ पैसा तोकेको छ। यो विनिमय दरलाई आवश्यकतानुसार जुनसुकै समयमा पनि संशोधन गर्न सकिने राष्ट्र बैङ्कले जनाएको छ। वाणिज्य बैङ्कले तोक्ने विनिमय दर भने फरक हुनसक्ने र अद्यावधिक विनिमय दर केन्द्रीय बैङ्कको वेबसाइटमा उपलब्ध हुनेसमेत जनाइएको छ।   "
    },
    {
        "title": "एनसेल पिआरबिटी सेवाले एनपिएलमा उत्साह थप्दै ",
        "link": "https://www.setopati.com/kinmel/information-technology/346468",
        "content": "नेपाल प्रिमियर लिग (एनपिएल)को फाइनल भोलि हुन गइरहेको छ र यसले क्रिकेटप्रेमीहरूको उत्साहलाई चरम उत्कर्षमा पुर्‍याएको छ। यो माहोललाई अझ रोमाञ्चक बनाउन, एनसेलले ग्राहकहरूलाई आफूलाई मनपर्ने टिमलाई समर्थन गर्न कल टोन राख्न सकिने सुविधा ल्याएको छ। यससँगै ग्राहकहरूले एनपिएलका टिमहरूको थिम गीतलाई पर्सनलाइज्ड रिङ ब्याक टोन (पिआरबिटी)का रूपमा आफ्नो फोनमा सेट गर्न सक्छन्। बिहीबारसम्म, ५० हजारभन्दा बढी एनसेल ग्राहकहरूले एनपिएलका विभिन्न टिमहरूको थिम गीतलाई आफ्नो पिआरबिटीका रूपमा राखिसकेका छन्। धेरै ग्राहकहरू आफ्नो टिमलाई समर्थन गर्न कल टोन सेट गरिरहेका छन्। ग्राहकहरूले ८ज्ञद्दघ८ट३ डायल गरेर आफूले रोजेको पिआरबिटी राखेर क्रिकेटको माहोललाई थप उत्साहजनक बनाउन सक्छन्। यो सेवा अन्तर्गत ग्राहकहरूले नर्मल गीतहरू बाहेक अन्य तीन तरिकामा आफ्नो रुचि, मुड, वा विशेष अवसरसँग मेल खाने गरी कल टोन सेट गर्न सक्छन्। 'नेम ट्युन' पिआरबिटी सेवामा ग्राहकहरूले आफ्नो नामलाई कलर टोनको रूपमा सेट गर्न पनि सक्छन्। त्यसैगरी 'स्टाटस पिआरबिटी' अन्तर्गत निश्चित समयका लागि आफ्नो गतिविधि अनुसारमा टोन राख्न सकिन्छ। जस्तै कुनै ग्राहकले आफूले गाडी चलाइरहेको छ भने उसले फोन गर्नेहरुलाई आफूले गाडी चलाइरहेको जानकारी दिने टोन राख्न सक्छन्। यसबाहेक 'आफ्नै धुन' पिआरबिटी सेवा अन्तर्गत ग्राहकले आफूलाई मनपर्ने गीत, धुन वा कुनै अडिओ रेकर्ड गरी अपलोड गरेर टोनका रूपमा पनि राख्न सक्छन्।  प्रत्येक पिआरबिटीको शुल्क करसहित मात्र ३१ रूपैयाँ पर्छ र यो ३० दिनसम्म सक्रिय रहन्छ। यस पिआरबिटी सेवामा सुशान्त केसी, याबेश थापा, भेकजस्ता औद्यी मन पराइएका कलाकारका गीतहरूदेखि लिएर अरु गीतहरू पनि हरेक संगीतप्रेमीको इच्छा अनुसार छान्न सकिन्छ।  आफ्नो पिआरबिटी सेवामा नयाँ र ट्रेन्डिङ गीतहरू नियमित रूपमा थप्ने गरेको एनसेलको भनाइ छ। "
    },
    {
        "title": "'नेपाल र भारत भ्रमणमा आउने विदेशी पर्यटकलाई एउटै भिसा दिऔं' ",
        "link": "https://www.setopati.com/kinmel/economy/346462",
        "content": "भारत र नेपाल आउने युरोप लगायतका मुलुकका नागरिकलाई अलग–अलग भिसा चाहिने व्यवस्था गर्नुभन्दा एउटै भिसा भए हुने व्यवस्था गर्नुपर्ने भारतीय पर्यटन मन्त्रालयका पूर्व सचिव अरविन्द सिंहले बताएका छन्। भारतको नयाँ दिल्लीमा चलिरहेको भारत नेपाल आर्थिक सम्मेलनमा उनले यस्तो बताएका हुन्। उनले ट्राभल प्राटोकललाई सहज बनाएमा यसको लाभ दुवै मुलुकले पाउने उल्लेख गरे। भारतले आगामी वर्ष पर्यटन क्षेत्रमा दोहोरो अंकको वृद्धि हुने अपेक्षा गरेको छ। हाल भारतमा वार्षिक १० अर्ब पर्यटकले भारत भ्रमण गर्छन्। नेपाल पर्यटन बोर्डका प्रमुख कार्यकारी अधिकृत दिपक राज जोशीले भारतमा पछिल्लो समय ताजमहल भम्रण गर्नेको संख्यालाई अयोध्यया सर्किट भ्रमण गर्ने पर्यटकको संख्याले नाघेको स्मरण गर्दै यो सर्किटलाई नेपाल तर्फ पनि विस्तार गर्नुपर्ने बताए। "
    },
    {
        "title": "नेपालले भारतबाट अतिरिक्त हवाई रुट चाहेको छः परराष्ट्रमन्त्री",
        "link": "https://www.setopati.com/kinmel/tourism/346455",
        "content": "परराष्ट्रमन्त्री आरजु राणा देउवाले नेपालले भारततर्फबाट अतिरिक्त हवाई रुट चाहेको बताएकी छन्।  भारतको नयाँ दिल्लीमा शुक्रबार आयोजित भारत नेपाल आर्थिक सम्मेलन (इन्डो नेपाल इकोनोमिक कन्फ्रेन्स) लाई प्रमुख अतिथिका रूपमा सम्बोधन गर्दै मन्त्री राणाले नेपालले भारतबाट थप हवाई रुटको अपेक्षा गरिरहेको जानकारी गराएकी हुन्।  उनले भनिन्,'हामीले नेपालका पोखरा र लुम्बिनीमा दुई अन्तर्राष्ट्रिय विमानस्थल बनाएका छौं। ती दुवै संसारकै लोकप्रिय सहर हुन्। पोखरा पर्यटन नगरी हो भने लुम्बिनी भगवान गौतम बुद्धको जन्मस्थल हो। ती विमानस्थलबाट हामीले पर्यटन मात्र नभएर समग्र सम्पर्क विस्तार पनि गर्न चाहन्छौं। त्यसैले नेपाल यी दुई विमानस्थललाई पूर्ण क्षमतामा सञ्चालनका लागि पनि थप हवाई रुट चाहेको छ।'  नेपालले ती विमानस्थल महङ्गो खर्चमा निर्माण गरेकाले तिनलाई पूर्ण रूपमा कामयवी बनाउनका लागि पनि आफ्ना छिमेकीसँग सहयोगको याचना गरिरहेको बताउँदै उनले भारतीय एयरलाइन्सहरूलाई नेपालमा थप उडानका लागि आग्रह गरिन्। उनले नेपाल सरकारले भारतका निजी एयरलाइन्सहरूलाई नेपालमा उडानका लागि आग्रह गर्दै नेपाल सरकारले यसका लागि धेरै भन्दा धेरै सहुलियत प्रदान गर्ने जानकारी पनि गराइन्।  यी विमानस्थलहरूको सञ्चालनमार्फत् दुई देशबीचको पर्यटन प्रवर्द्धन हुने त छँदैछ, अझ त्योभन्दा पनि ठूलो कुरा त दुई देशका जनता जनताबीचको सम्पर्क र सम्बन्धलाई थप विस्तारित गर्ने मन्त्री राणाले बताइन्।  नेपालले अतिरिक्त हवाई रुट प्राप्त गर्ने र यी दुवै विमानस्थल पूर्ण क्षमताका साथ सञ्चालनमा आउन सक्ने हो भने नेपाल र भारतका पर्यटकीय सम्भावनाहरू थप उजागर हुनुका साथै दक्षिण एसियाकै कनेक्टिभिटीमा पनि थप सहयोग पुग्ने उनको धारणा थियो।  नेपाल र भारतका धार्मिक र सांस्कृतिक पर्यटनको अधिक सम्भावनाहरूको चर्चा गर्दै उनले रामायण सर्किट र बुद्ध सर्किट जस्ता संयुक्त पहललाई प्रभावकारी रूपमा प्रवर्द्धन गरेर दुवै देशले पर्यटनबाट पारस्परिक लाभ लिनसक्ने र यसका लागि संयक्त सहकार्य आवश्यक पर्ने धारणा राखिन्।\n  \nसो सम्मेलनमा मन्त्री राणाले नेपालमा लगानीका लागि भारतीय लगानीकर्ताहरूलाई आग्रह पनि गरिन्। भारत नेपालमा सबैभन्दा ठूलो लगानी गर्ने राष्ट्र हो भन्दै उनले भारतीय निजी क्षेत्र र उद्यमीहरूलाई नेपालमा रहेका लगानीका प्रसस्त सम्भावना र अवसरहरूबाट लाभ लिन आग्रह गरिन्।   औपचारिक रूपमा गरिएका आर्थिक सहकार्यबाटै पछिल्लो समय सीमापारका ठूला पूर्वाधार रेल सम्पर्क, पेट्रोलियम पाइपलाइन, विद्युत् प्रसारण लाइन, सडक, मोटर चल्ने पुलहरू लगायतका पूर्वाधार निर्माण भएका उनले बताइन्। मन्त्री राणाले पछिल्लो समय सीमापार विद्युत व्यापारमा अभूतपूर्व प्रगति भएको भन्दै यस पहलको सुरूआत सन् २०२२ को अप्रिलमा नेपालका तत्कालीन प्रधानमन्त्री शेरबहादुर देउवाको भारत भ्रमणका क्रममा भारतीय प्रधानमन्त्री नरेन्द्र मोदी र उनीबीच भएको ऐतिहासिक सम्झौताबाट भएको स्मरण पनि गरिन्।  सोही सम्झौताको आधारमा १० वर्षभित्र नेपालबाट भारतलाई १० हजार मेगावाट विद्युत निर्यात गर्ने लक्षको सुरूआत भइसकेको उनले बताइन्।   "
    },
    {
        "title": "लुम्बिनी र गरिमा विकास बैंकले घोषणा गरे लाभांश, कुनको कति?",
        "link": "https://www.setopati.com/kinmel/banking/346451",
        "content": "लुम्बिनी विकास बैंक र गरिमा विकास बैंकले गत वर्षको मुनाफाबाट सेयरधनीहरूलाई लाभांश दिने घोषणा गरेका छन्। लुम्बिनी विकास बैंकको आज (शुक्रबार) बसेको सञ्चालक समितिको बैठकले ३ प्रतिशत बोनस सेयर र ४ प्रतिशत नगद लाभांश (कर सहित) गरी कुल ७ प्रतिशत लाभांश दिने निर्णय गरेको हो। गत वर्ष बैंकले ४ प्रतिशत बोनस सेयर र ४.५ प्रतिशत नगद गरी कुल ८.५ प्रतिशत लाभांश वितरण गरेको थियो। यस्तै, गरिमा विकास बैंकले ५ प्रतिशत नगद लाभांश (कर सहित) दिने निर्णय गरेको छ। कम्पनीको शुक्रबार बसेको सञ्चालक समिति बैठकले उक्त निर्णय गरेको हो। यस बैंकले गत वर्ष ९.५ प्रतिशत बोनस सेयर र ०.५ प्रतिशत नगद गरी कुल १० प्रतिशत लाभांश दिएको थियो। दुवै बैंकको गत वर्षको तुलनामा लाभांश दर घटेको छ भने गरिमाले नगद लाभांशमा जोड दिएको छ। प्रस्तावित दुवै बैंकको लाभांश नेपाल राष्ट्र बैंकको स्वीकृतिपछि बैंकको आगामी वार्षिक साधारण सभाले पारित गरेपछि सेयरधनीहरूले पाउनेछन्। "
    },
    {
        "title": "अब नेपाली 'स्पोर्ट्स' जुत्तामा पनि गुणस्तर चिह्न!",
        "link": "https://www.setopati.com/kinmel/economy/346400",
        "content": "अब नेपाली जुत्तामा पनि गुणस्तर चिह्न 'एनएस' कायम हुने भएको छ। यस अन्तर्गत पहिलो चरणमा 'स्पोर्ट्स' जुत्तामा एनएस (NS) दिन थालिएको नेपाल नापतौल तथा गुणस्तर विभागले जनाएको छ। नेपालमा निजी क्षेत्रको उपस्थितिमा चार दशक लामो समयदेखि व्यावसायिक जुत्ता उत्पादन भइरहेको छ। यसअघि कुनै पनि जुत्ता उद्योगले गुणस्तर चिह्न लिएका थिएनन्। अहिले उद्योगीहरूकै पहलमा विभागले गुणस्तर चिह्न दिन थालेको हो। 'पछिल्ला वर्षहरूमा उपभोक्ताले गुणस्तर चिह्न छ कि छैन भनेर खोज्न थालेका छन्। बजारीकरण र उपभोक्ताको विश्वास बढाउन उत्पादकहरू आफैले गुणस्तर चिह्न मागिरहेका छन्,' विभागका उपमहानिर्देशक प्रभातकुमार सिंहले भने, 'हामी स्पोर्टस् जुत्ताबाट यो काम सुरू गर्दैछौं।' अहिलेसम्म यहीँ उत्पादन हुने मात्र होइन, आयात हुने धेरै वस्तुको पनि नेपालको गुणस्तर चिह्नबिनै कारोबार भइरहेको छ। विभागले हालसम्म ७० वटा उत्पादनलाई मात्रै गुणस्तर चिह्न दिएको छ। यसको अर्थ, यीबाहेकका उत्पादन गुणस्तरहीन हुन् भन्ने चाहिँ होइन। यीमध्ये १७ वटा उत्पादनलाई विभागले आफै अनिवार्य मानेर गुणस्तर चिह्न कायम गराएको छ। बाँकी अरू उत्पादककै पहलमा चिह्न कायम भएका हुन्। व्यवसायी र सरकारी अधिकारीहरूका अनुसार एनएस चिह्नले मुख्यतया दुइटा अर्थ राख्छ। एउटा, उद्योगहरू नियमनमा बस्नुपर्ने हुन्छ। अर्थात, चिह्न लिने क्रममा उद्योगले जनाएको प्रतिबद्धता अनुसार वस्तुको गुणस्तर कायम गर्नुपर्छ। अब एनएस पाएका जुत्ताको हकमा पनि यही नियम लागू हुन्छ। उद्योगहरूले जनाउनुपर्ने मुख्य प्रतिबद्धतामध्ये एउटा हो, विभागले तोकेको नेपाल गुणस्तर मापदण्ड पालना गरी उत्पादन र बिक्री वितरण गर्ने। यस क्रममा उद्योग स्वयंले उत्पादन प्रक्रिया, गुणस्तर व्यवस्थापकीय प्रणाली, उत्पादन तथा परीक्षण मेसिनरीको विषयमा विभागलाई जानकारी गराउनुपर्छ। सोही अनुसार पालना भयो कि भएन भनेर हेरिन्छ। त्यस्तै विभागले इजाजत दिएको ब्रान्ड, आकार र सिरिज (शृंखला) मा मात्र चिह्न प्रयोग गर्ने प्रतिबद्धता उत्पादकले गर्नुपर्छ। विभागले गर्न निरीक्षण, वस्तु परीक्षणमा सहयोग र गुणस्तर निर्देशिका अनुरूप काम गर्ने पनि प्रतिबद्धता जनाउनुपर्छ। चिह्न भएको उत्पादनमा उजुरी वा गुनासो भएमा विभागले गरेको जाँच र छानबिनमा सहयोग गर्नुपर्छ। गुणस्तर सम्बन्धी कामका लागि उत्पादकले विशेष व्यक्ति नै राख्नुपर्छ। अर्को अर्थ, यस्तो चिह्न पाएपछि सो वस्तुमा उपभोक्ताले विश्वास गर्ने आधार बलियो बन्छ। विश्वास नलागेको खण्डमा विभागमै उजुरी हाल्न सकिन्छ। नेपाली जुत्तामा एनएस चिह्न भएपछि आयातीत जुत्ताको गुणस्तर कायम गर्न समेत सहज हुने नेपाल जुत्ता उत्पादक संघका अध्यक्ष रूद्र न्यौपाने बताउँछन्। 'हाम्रा जुत्तामा एनएस भएपछि आयातीतमा पनि कायम गर भन्ने अधिकार हुन्छ। अवैध आयात रोक्न पनि सहयोग पुग्छ,' उनले भने। गत भदौदेखि विभागले जुत्तालाई गुणस्तर चिह्न दिने तयारी थालेको थियो। अहिलेसम्म एउटा उद्योगले गुणस्तर चिह्न माग गरेको विभागले जनाएको छ। अन्य उद्योग पनि चिह्न लिने तयारीमा छन्। अहिले स्वदेशी उद्योगले जुत्ता बजारको ८० प्रतिशतभन्दा बढी माग धानिरहेका छन्। केही उद्योगले भारत र तेस्रो मुलुकमा पनि निर्यात गरेका छन्। खासगरी दुइटा उद्योग; गोल्डस्टार र म्याजिकले भारतमा धेरै निर्यात गरेका छन्। यी ब्रान्डका जुत्ताले भारतीय बजारमा विशेष पहिचान बनाएको उनीहरूको दाबी छ। अरू उद्योगले पनि भारतमा जुत्ता निर्यात गर्ने योजना बनाएका छन्। एनएस चिह्न भएपछि निर्यातका लागि नयाँ अवसर खोलिने व्यवसायीहरू बताउँछन्। विशेषगरी भारतजस्ता देशमा निर्यात गर्न गुणस्तर चिह्न चाहिन्छ। त्यस्तै भारतले आयातीत जुत्तामा भारतीय गुणस्तर चिह्न 'बिआइएस' लागू गर्ने तयारी गरेको छ। यो नियम लागू भए, भारतमा निर्यात गर्नुअघि भारतीय गुणस्तर हेर्ने निकायबाट चिह्न प्राप्त गर्नुपर्ने हुन्छ। अहिले सिमेन्ट, डन्डी लगायत उत्पादनमा यो व्यवस्था लागू भएको छ। एनएस भएपछि भारतीय गुणस्तर चिह्न लिने प्रक्रियामा सहयोग पुग्छ। अन्तर्राष्ट्रिय बजारको विश्वास बढाउन पनि सहज हुनेछ। 'जुत्तामा गुणस्तर चिह्न कायम हुनुपर्छ भन्ने माग हामी उत्पादककै हो। यसले उत्पादक र उपभोक्ताबीचको सम्बन्ध बलियो बनाउँछ,' नेपाल जुत्ता उत्पादक संघका अध्यक्ष न्यौपानेले भने। हाल नेपालमा १५ सय वटाभन्दा बढी जुत्ता-चप्पल उद्योग छन्। यीमध्ये ६ वटा ठूला उद्योग हुन् भने मध्यम स्तरका २० वटाभन्दा बढी छन्। तीन सय वटा साना र १२ सय वटा लघु उद्योग छन्। नेपाल जुत्ता उत्पादक संघका अनुसार यी सबैमा ४० अर्ब रूपैयाँभन्दा धेरै लगानी छ। यिनको वार्षिक क्षमता करिब १६ करोड जोडी जुत्ता-चप्पल उत्पादन गर्ने छ। अहिले सालाखाला सात करोड जोडी मात्रै उत्पादन हुन्छ। हालको कुल बजार माग वार्षिक साढे १० करोड जोडी छ। क्षमताअनुसार चल्ने हो भने स्वदेशी उद्योगले यो माग सहजै धानेर निर्यात समेत गर्न सक्ने संघको भनाइ छ। एनएस चिह्न भए विश्व बजारमा ब्रान्डिङ गर्न सहयोग पुग्ने र निर्यात बढाएर पूर्ण क्षमतामा उद्योग चलाउन सकिने व्यवसायीहरूको विश्वास छ। "
    },
    {
        "title": "नबिल कस्टमर केयर सेन्टरमा अब टोल–फ्री सुविधा",
        "link": "https://www.setopati.com/kinmel/banking/346448",
        "content": "नबिल बैंकले नबिल कस्टमर केयर सेन्टरमा टोल–फ्री नम्बरको एकीकरण गरेको छ। ग्राहकलाई थप सरल, निःशुल्क र पहुँचयोग्य बैंकिङ सेवा प्रदान गर्ने उद्देश्यले बैंकले यस्तो सुविधा सुरू गरेको बैंकको भनाइ छ।अब ग्राहकहरूले नेपाल टेलिकम (एनटिसी) र एनसेल नेटवर्कमार्फत बिना कुनै शुल्क बैंकको कल सेन्टरमा सम्पर्क गर्न सक्ने नबिलले जनाएको छ।  यस्तो सुविधाको प्रयोग गर्दै खाता विवरण, लेनदेन सोधपुछ, प्राविधिक सहायता र बैंकिङ सेवासँग सम्बन्धित कुनै पनि समस्या समाधानमा सहज पहुँच उपलब्ध हुनेछ। बैंकले एनटिसी प्रयोगकर्ताको लागि टोल–फ्री नम्बर १६६००–१६२२४५ र एनसेल प्रयोगकर्ताको लागि १८१०२–१६२२४५ नम्बरमा कल गर्ने सुविधा दिइएको छ।  यस सेवाका मुख्य विशेषताहरूः\nनिःशुल्क सम्पर्कः ग्राहकहरूले बिना कुनै शुल्क देशभरबाट बैंकको कल सेन्टरमा सम्पर्क गर्न सक्नेछन्। २४/७ सेवा उपलब्धताः टोल–फ्री नम्बर २४ घण्टा, सातै दिन सञ्चालनमा रहनेछ। दक्ष र व्यावसायिक सेवाः प्रशिक्षित प्रतिनिधिहरूले ग्राहकका समस्याहरू शीघ्र र प्रभावकारी रूपमा समाधान गर्नेछन्। विविध च्यानल पहुँचः ग्राहकले टोल–फ्री नम्बरको अतिरिक्त बैंकको मोबाइल एप, भाइवर, वेबसाइट र शाखा नेटवर्कबाट पनि सेवा लिन सक्नेछन्। ग्राहक सन्तुष्टि र सेवा सुधारलाई निरन्तर प्राथमिकतामा राख्दै नबिल बैंकले यो सेवा सुरू गरेको हो।  बैंकले टोल–फ्री नम्बरको एकीकरणले ग्राहक र बैंकबीचको सम्पर्कलाई थप सहज र प्रभावकारी बनाउने विश्वास गरेको छ। बैंकले आफ्ना सम्पूर्ण ग्राहकलाई कुनै पनि सोधपुछ, सहायता वा सेवा आवश्यकताका लागि यो सुविधा प्रयोग गर्न आग्रह गरेको छ। नबिलले नेपालको पहिलो निजी वाणिज्य बैंकका रूपमा ४० वर्षदेखि आधुनिक, डिजिटल र ग्राहक–केन्द्रित वित्तीय सेवा उपलब्ध गराउँदै आएको छ।  बैंकले आफ्नो सेवा सञ्जाल र प्रविधिमा निरन्तर सुधार गर्दै आएको छ।  नबिलले देशभर २६८ शाखा सञ्जालसहित ३२० एटिएम मेसिनबाट सेवा प्रदान गर्दै आएको छ।  बैंकले २४ लाखभन्दा बढी ग्राहकलाई बैंकिङ सेवा प्रदान गर्दै आएकोे छ।\n  "
    },
    {
        "title": "दक्षिण एसियाली मुलुकहरूबीच द्विदेशीय सम्बन्ध राम्रै रहे पनि क्षेत्रीय सम्बन्ध बढ्न सकेन: बराल",
        "link": "https://www.setopati.com/kinmel/economy/346439",
        "content": "दक्षिण एसियाली मुलुकहरूबीच द्विदेशीय सम्बन्ध राम्रै रहे पनि क्षेत्रीय सम्बन्ध बढ्न नसकेको भारतका लागि नेपालका पूर्व राजदूत डा. लोकराज बरालले बताएका छन्। 'सार्कको गठनपछि क्षेत्रीय सहकार्यको चर्चा निकै भयो, तर अहिले यसको काम कारबाही उदासीन अस्थामा छ,' बरालले भने, 'अहिले अन्य सदस्य मुलुकहरू पनि क्षेत्रीय सहकार्यमा भन्दा अन्य मुलुकहरूसँगको सम्बन्ध र सहकार्य विस्तारमा लागेका छन्। जसले सार्क स्थापनाको उद्देश्यलाई ओझेलमा पारेको छ।' भारतको नयाँ दिल्लीमा चलिरहेको भारत नेपाल आर्थिक सम्मेलनमा उनले यस्तो बताएका हुन्।   उनले थपे, 'द्विदेशीय सम्बन्ध सबैको राम्रो छ। भारत र बंगलादेशसँग पनि राम्रै सम्बन्ध छ। तर यो द्विदेशीय सम्बन्ध मात्र हो। तर, हामीले क्षेत्रीय सहकार्यको पर्याप्त लाभ उडाउन सक्ने अवस्था भए पनि सकेका छैनौं।' काठमाडौं विश्वविद्यालय अन्तर्गतको नेपाल समसामयिक अध्ययन केन्द्र र भारतीय संस्था इग्रो फाउण्डेसनको संयुक्त आयोजनामा यो सम्मेलन चलिरहेको हो। "
    },
    {
        "title": "विदेशको सपना त्यागेर पशुपालनमा लागेका सागर, महिनाकै कमाउँछन् डेढ लाख",
        "link": "https://www.setopati.com/kinmel/business/346384",
        "content": "सागर विश्वकर्माको सानैदेखि एउटा सपना थियो — विदेश गएर कुनै ठूलो होटल वा रेस्टुरेन्टमा काम गर्ने। त्यही सपना पूरा गर्न उनले होटल व्यवस्थापनमा प्लस-टूसम्म पढे। तर नियतिले यस्तो खेल खेल्यो, न उनले थप पढ्न पाए, न विदेश गएर होटलमा कामै गर्न। रूपन्देहीको सैनामैना नगरपालिका-२, सोरौलीका सागर चार वर्षदेखि पशुपालन गर्दै छन्। भयो के भने, उनका बुबा रूपेशले चार जना साझेदारसहित पशुपन्छी तथा कृषि फार्म सञ्चालन गरेका थिए। नयाँ व्यवसाय सुरू गरेको वर्षदिन नबित्दै साझेदारहरू बाहिरिएपछि रूपेश एक्लै परे। यस्तोमा आफ्नो सपनाका लागि बुबालाई एक्लै छाडेर विदेश हिँड्न सागरको मन मानेन। उनी आफ्नो सपना त्यागेर बुबाले सुरू गरेको पशुपालनमा नयाँ भविष्य कोर्न थाले। यो आजभन्दा चार वर्षअघिको कुरा हो। त्यति बेला सागर १७ वर्षका थिए। सुरूमा गोबर सोहोर्न र भैंसी दुहुन अप्ठ्यारो लागे पनि अहिले बानी परिसकेको उनी बताउँछन्।  'घरमा एक-दुइटा बाख्रा पालिन्थ्यो, तर भैंसी नै पालेर बसिन्छ भन्ने सोचेकै थिइनँ,' उनले भने, 'जिन्दगीमा गोबर-सोत्तर गरेर बसिन्न होला भन्ने लाग्थ्यो। गर्दै गएपछि बानी पर्दो रहेछ।' पछिल्ला चार वर्षमा सागरले पशुपालनबाट राम्रो प्रगति गरेका छन्। घरनजिकै दुई बिघा जग्गा भाडामा लिएर २० वटा भैंसी र दुइटा गाई पालेका छन्। उनको फार्म तीनवटा भैंसीबाट सुरू भएको थियो। एक-दुइटा थप्दै १० वटा माउ भैंसी पुगेका छन्। गोठमै जन्मिएका १० वटा पाडापाडी हुर्कँदै छन्। उनको योजना कम्तिमा २० वटा माउ भैंसी पाल्ने छ। त्यसका लागि अहिलेको फार्ममा ठाउँ नभएकाले अर्को गोठ बनाइरहेका छन्। सानो बजार रहेको रानीबगियामा पाँचवटा डेरी सञ्चालनमा रहेकाले दूधको माग प्रशस्त छ। हरेक डेरीले दैनिक ३-४ सय लिटर दूध बेच्छन्। स्थानीय उत्पादनले माग पूरा नभएपछि कहिलेकाहीँ अन्यत्रबाट पनि ल्याउनुपर्छ। सागरले बाख्रा, हाँस र कुखुरा पनि पालेका छन्। बाख्रा अहिले दुई-चारवटा मात्र छन्। कम्तिमा २० वटा पाल्न मिल्ने गरी नयाँ गोठ बनिरहेको उनले बताए। उनका अनुसार करिब २५ लाख रूपैयाँ लगानीमा सुरू गरिएको पशुपालन फर्मबाट मासिक डेढ लाख रूपैयाँभन्दा बढी आम्दानी भइरहेको छ। बर्खा याममा दूध उत्पादन कम भए पनि वर्षको आठ महिना दैनिक ९० लिटरसम्म उत्पादन हुन्छ। केही भैंसी ब्याउने समय भएकाले अहिले उत्पादन घटेको छ। एक-डेढ महिनामै फेरि बढ्ने उनले जानकारी दिए। 'दूध बेचेरै महिनाको १ लाख ७० हजार रूपैयाँसम्म आम्दानी हुन्छ। सबै खर्च कटाएर मासिक ८०-९० हजार सजिलै बचाउन सकिन्छ,' सागरले भने।  बिहान ४ बजे उठेर गाईभैंसीलाई दानापानी खुवाउन सुरू गर्ने सागर गोबर फाल्ने, दूध दुहुने र घाँस काट्ने काममा दिनभर व्यस्त हुन्छन्। केही काममा उनका बुबाले सहयोग गर्छन्। पराल ल्याउने, थन्क्याउने, गोबर सम्याउने लगायत काम गर्न कामदार राखेका छन्। भाडामा लिएको जग्गाको केही हिस्सामा उनी वर्षामा धान रोप्छन्। अरू बेला नेपियर, वर्षिम लगायत उन्नत जातका घाँस लगाएका छन्। विदेश गएर होटलमा काम गर्ने सपना देखेका भए पनि परिवारसँगै बसेर मिहिनेत गर्न पाउँदा सागर खुसी छन्। स्वदेशमै केही गर्न चाहनेका लागि कृषि र पशुपालन राम्रो विकल्प भएको उनको सुझाव छ। 'विदेशको तातो घाममा गर्ने दुःखको केही अंश मात्र स्वदेशमा गर्ने हो भने कृषि र पशुपालनबाट राम्रो आम्दानी हुन्छ,' उनले भने, 'मलाई त अचेल लाखौं खर्च गरेर विदेशमा श्रम गर्नुभन्दा आफ्नै माटोमा आत्मनिर्भर बन्नु राम्रो जस्तो लाग्छ। वैदेशिक रोजगारभन्दा स्वरोजगार नै उत्तम विकल्प हो जस्तो लाग्छ।' यो सागरको भनाइ मात्र होइन, उनको परिवारका सबै सदस्यले यसलाई चरितार्थ गरेर देखाएका छन्। सागरका बुबा, आमा र हजुरआमा तीनै जना अलग अलग व्यवसाय गर्छन्। बुबा रूपेश पशुपालनमा सघाउनुका अतिरिक्त सैनामैना क्षेत्रमा अटोरिक्सा चलाउँछन्। आमा रिममायाले रानीबगियामा तरकारी र फलफूल पसल खोलेकी छन्। हजुरआमा र बहिनी घरमै किराना पसल चलाउँछन्। 'घरमा त्यत्तिकै बसेर के गर्नु भनेर परिवारका सबै आ-आफ्नै काममा व्यस्त छौं,' सागरले भने, 'सबै व्यवसायबाट मासिक डेढ लाखभन्दा बढी बचत हुन्छ।' उनले अगाडि भने, 'काम गर्नेलाई नेपालमै प्रशस्त अवसर छन्। हामी परिवारमा ५ जना छौं। सबैले अलग अलग व्यवसाय चलाएका छौं, राम्रै चलेको छ।'  पशुपालनमा राम्रो भविष्य भए पनि बैंकहरूले सजिलोसँग ऋण नदिँदा समस्या परेको उनको भनाइ छ। ऋणका लागि धेरै बैंक धाए पनि कसैले दिन नमानेपछि आफै सदस्य बनेको सहकारीबाट १५ लाख रूपैयाँ लिएको उनले जानकारी दिए। 'बल्लतल्ल ऋण लिएर पशुपालन गरे पनि बिमा कम्पनीले पशुबिमा गर्न नमान्दा जोखिम उठाउनुपर्छ। गाईभैंसीलाई कति बेला कुन रोग लाग्छ थाहा हुँदैन। सजिलै उपचार पाइँदैन। लगानी सबै डुब्न सक्छ। भैंसीमा त्यति धेरै जोखिम नभए पनि गाई र बाख्रामा एक्कासि रोग लाग्ने जोखिम हुन्छ,' उनले भने। तीन तहमा रहेका सरकारले पनि पशुपालन र कृषि गर्ने युवाहरूलाई खासै प्रोत्साहन गर्न नसकेको उनको गुनासो छ। 'किसानले जति उत्पादन गर्छ, त्यहीअनुसार अनुदान दिने हो भने मात्र वास्तविक किसानको खल्तीमा पुग्छ। उनीहरूलाई उत्पादन बढाउनुपर्छ भन्ने हौसला हुन्छ। अहिले त वास्तविक किसानभन्दा जसले कागज र झोलामा फार्म बोकेर हिँडेका छन्, उनीहरूले अनुदान पाइरहेका छन्,' सागरले भने। 'अनुदान दुरूपयोग गर्नेलाई भविष्यमा सरकारबाट कुनै सहयोग हुन्न भन्ने हो भने दुरूपयोग गर्ने आँट कसैमा आउने थिएन,' उनले भने।  "
    },
    {
        "title": "विद्युत प्राधिकरणले माग्यो प्रबन्धकदेखि मिटर रिडरसम्म एक हजार बढी कर्मचारी",
        "link": "https://www.setopati.com/kinmel/employment/346435",
        "content": "नेपाल विद्युत प्राधिकरणले एक हजारभन्दा बढी कर्मचारी माग गर्दै दरखास्त आह्वान गरेको छ। प्राधिकरणले अधिकृतदेखि सुपरभाइजरसम्मका लागि कर्मचारी माग गर्दै प्राधिकरणले शुक्रबार दरखास्त आह्वान गरेको हो। अधिकृतस्तरमा प्रबन्धक, सहायक निर्देशक, सहायक प्रबन्धक, प्रशासकीय अधिकृतदेखि जियोलोजिस्टसम्म १९५ जनाका लागि दरखास्त आह्वान भएको छ। सहायकस्तरमा मिटररिडिङ सुपरभाइजरका लागि ४१ जना र ३४ जना लेखापाल मागिएको छ। इलेक्ट्रिकल सुपरभाइजरका लागि ७४० जनाका लागि दरखास्त आह्वान गरिएको छ। जसमध्ये कोशी प्रदेशा १४० जना, मधेसमा ९५, बागमता १२०, गण्डकीमा ८४, लुम्बिनीमा १४०, कर्णालीमा ७० र सुदूरपश्चिममा ९१ जना मागेको छ। त्यस्तै १९ जना मेकानिकल सुपरभाइजर २ जना सर्भे सुपरभाइजर र एकजना सिनियर कम्युनिकेसन इक्विपमेन्ट अपरेटर मागिएको छ। इच्छुक र योग्यता पुग्ने नेपाली नागरिकहरूले माघ ३ गतेसम्म दरखास्त दिन सक्नेछन्।   "
    },
    {
        "title": "महुली लघुवित्तको एफपिओमा खुल्यो, कहिलेसम्म दिन सकिन्छ आवेदन?",
        "link": "https://www.setopati.com/kinmel/banking/346428",
        "content": "महुली लघुवित्तले आज (शुक्रबार) देखि थप सार्वजनिक निष्कासन अर्थात् एफपिओ निष्कासन तथा बिक्री खुला गरेको छ। कम्पनीले हाल कायम सर्वसाधारण समूहको हिस्सा १९.६८ प्रतिशतलाई, बैंक तथा वित्तीय संस्था सम्बन्धी ऐन, २०७३ बमोजिम कुल जारी पुँजीको कम्तीमा ३० प्रतिशत पुर्‍याउनका लागि एफपिओ निष्कासन गर्न लागको बताएको छ। कम्पनीले ४ करोड ७५ लाख ४४ हजार ९१५ रूपैयाँ बराबरको प्रतिकित्ता १०० पैयाँ अंकित मूल्यका ४ लाख ७५ हजार ४४९.१५ कित्ता सेयर निष्कासन गरेको हो। उक्त एफपिओमा पुस ९ गतेसम्म आवेदन दिन सक्नेछन्। उक्त अवधिभित्र सम्पूर्ण कित्तामा आवेदन नपरेमा निष्कासन अवधि पुस १९ गतेसम्म लम्बिनेछ। एफपिओमा न्यूनतम १० कित्ताका लागि आवेदन दिनु पर्नेछ भने अधिकतममा १ हजार कित्तासम्मका लागि आवेदन दिन सकिनेछ। कम्पनीलाई इक्रा नेपालले 'इक्रा एनपी इस्युअर रेटिङ डबल बी माइनस' प्रदान गरेको छ। यसले कम्पनीको वित्तीय दायित्व बहन गर्ने क्षमतामा मध्यम जोखिम रहेको जनाउँछ। लघुवित्तको धितोपत्र निष्कासन तथा बिक्री प्रबन्धक लक्ष्मी सनराइज क्यापिटल लिमिटेड रहेको छ।  लगानीकर्ताले नेपाल धितोपत्र बोर्डबाट स्वीकृति प्राप्त गरेका सम्पूर्ण सी–आस्बा सदस्य बैंक तथा वित्तीय संस्थाहरु तथा सिडिएस एण्ड क्लियरिङ लिमिटेडबाट निर्माण गरिएको सफ्टवेयर ‘मेरो सेयर’ अनलाइन प्रयोग गरी सी–आस्बा प्रणालीमार्फत आवेदन दिन सक्नेछन्। "
    },
    {
        "title": "त्रिवि मैदानमा फ्लडलाइट र प्यारापिट निर्माण गर्न टेण्डर आह्वान",
        "link": "https://www.setopati.com/kinmel/medical/346427",
        "content": "काठमाडौंको कीर्तिपुरस्थित त्रिवि क्रिकेट मैदानमा प्यारापिट निर्माण गर्न र फ्लड लाइट जडान गर्न टेण्डर आह्वान भएको छ।  शुक्रबार शहरी विकास मन्त्रालय अन्तर्गतको संघीय सचिवालय निर्माण तथा व्यवस्थापन कार्यालयले त्रिवि मैदानमा अन्तर्राष्ट्रिय स्तरको प्यारापिट र फ्लडलाइटका लागि टेण्डर आह्वान गरेको हो।  फ्लड लाइटका लागि १ करोड ७३ लाख र प्यारापिट निर्माणका लागि १ करोड ६२ लाख वित्तीय ग्यारेन्टी तोकिएको छ। दुवै परियोजनाका लागि टेण्डर भर्न २० हजार शुल्क तोकिएको छ। आगामी माघ ६ गतेसम्म टेण्डर पेस गर्न सकिने कार्यालयले जनाएको छ। टेण्डर सोही दिन साढे १ बजे खोलिनेछ।  फ्लडलाइट जडानका लागि यसअघि दुई पटक सम्म टेण्डर आह्वान गरिएकोमा दुवैपटक रद्द भएका थिए।    "
    },
    {
        "title": "लगातार तेस्रो दिन पनि घट्यो सुनको भाउ, कतिमा हुँदैछ किनबेच?  ",
        "link": "https://www.setopati.com/kinmel/jewellery/346426",
        "content": "नेपाली बजारमा आज (शुक्रबार) सुन–चाँदीको मूल्य घटेको छ। बुधबारदेखि घट्न सुरू गरेको सुनको भाउले यसदिन पनि निरन्तरता पाएको हो। अघिल्लो दिन अर्थात् बिहीबार प्रतितोला एक हजार सात सय रूपैयाँ घटेको सुनको भाउ यसदिन प्रतितोला पाँच सय रूपैयाँ घटेको हो। नेपाल सुनचाँदी व्यवसायी महासंघका अनुसार आज छापावाल सुन प्रतितोला एक लाख ४८ हजार पाँच सय रूपैयाँमा कारोबार भइरहेको छ। बिहीबार छापावाल सुन प्रतितोला एक लाख ४० हजार रूपैयाँमा कारोबार भएको थियो। यस्तै, शुक्रबार चाँदीको मूल्य पनि अघिल्लो दिनको तुलनामा घटेको छ। यस दिन चाँदीको मूल्य प्रतितोला एक हजार सात ६० रूपैयाँमा कारोबार भइरहेको छ। बिहीबार चाँदी प्रतितोला एक हजार सात सय ८० रूपैयाँमा कारोबार भएको थियो।  यो मूल्य अघिल्लो दिनको तुलनामा प्रतितोला २० रूपैयाँ घटेको हो। आज अन्तर्राष्ट्रिय बजारमा भने सुन प्रतिऔंस २५ सय ९७ अमेरिकी डलरमा कारोबार भइरहेको छ। "
    },
    {
        "title": "सिद्धार्थ बैंकले ल्यायो 'प्लाटिनम क्रेडिट कार्ड', के के पाइन्छ सुविधा?",
        "link": "https://www.setopati.com/kinmel/banking/346404",
        "content": "सिद्धार्थ बैंक लिमिटेडले आफ्ना ग्राहकहरूका लागि भिसा प्लाटिनम क्रेडिट कार्ड सञ्चालनमा ल्याएको छ। बैंकका अनुसार यो भिसाद्वारा जारी गरिने विशिष्ट श्रेणीको कार्ड हो। यो कार्डलाई बिहीबार त्रिवि क्रिकेट मैदानमा जारी सिद्धार्थ बैंक नेपाल प्रिमियर लिगको खेल समाप्तीपछि सोही मञ्चबाट बैंकका प्रमुख कार्यकारी अधिकृत सुन्दर प्रसाद कडेलले सार्वजनिक गरेका हुन्। बैंकका अनुसार यो कार्ड प्रयोग गर्नेले पाउने सुविधाहरू निम्नानुसार छन्ः प्लाटिनम क्रेडिट कार्डले ग्राहकलाई विशेष प्राथमिकता दिने, उच्चस्तरीय सुविधा प्रदान गर्नुका साथै प्रयोगकर्ताको जीवनलाई सहज र व्यवस्थित बनाउने विश्वास बैंकले लिएको छ। यो कार्ड र यसका सुविधा बारे विस्तृत जानकारीका लागि बैंकको २४ सै घण्टा सञ्चालनमा रहने ग्राहक सेवा केन्द्र ‘सिद्धार्थ केयर’ मा सम्पर्क गर्न सकिन्छ। सिद्धार्थ केयरमा फोन नम्बर ०१–५९७००२०, इमेल customercare@sbl.com.np मार्फत सम्पर्क गर्न सकिन्छ। बैंकले डिजिटल भुक्तानीको प्रयोग बढाउन केही समयअघि मात्रै ‘सिद्धार्थ रिवार्ड्स’ नामक लोयल्टी सेवा पनि सञ्चालनमा ल्याएको छ। "
    },
    {
        "title": "एनसेलले ल्यायो नयाँ सुविधा",
        "link": "https://www.setopati.com/kinmel/information-technology/346403",
        "content": "एनसेलले आफ्ना ग्राहकका लागि अनलिमिटेड डेटा सापटी सुविधा ल्याएको छ। सापटी सुविधालाई थप विस्तार गर्दै एनसेलले अब ब्यालेन्स नभएको बेलामा १ दिन समय सीमा रहेको अनलिमिटेड डेटा सापटी लिन सकिने सुविधा ल्याएको हो। यो सापटी सेवा अन्तर्गत आफ्नो मेन ब्यालेन्स ‍५ रूपैयाँभन्दा कम भएका प्रिपेड ग्राहकहरूले १ दिन अर्थात २४ घन्टा समय सीमा भएको अनलिमिटेड डेटा सापटी लिन सक्छन्। कम्पनीले यो सुविधा पुष १ गतेबाट दिन थालेको हो। समयसीमा १ दिन रहेको अनलिमिटेड डेटाको शुल्क कर सहित ५० रूपैयाँ छ। ग्राहकले यो डेटा सापटी लिएपछि २४ घन्टासम्म एनसेलको मोबाइल इन्टरनेट सेवाको फाइदा उठाउन सक्ने कम्पनीले बताएको छ। यो १ दिने अनलिमिटेड डेटा सापटी लिन *९९८८*४# डायल गर्नुपर्छ। सापटीमार्फत लिएको डेटाको शुल्क ग्राहकले ब्यालेन्स रिचार्ज गरेपछि काटिन्छ।  कर सहितको सेवा शुल्क २ रूपैयाँ ४८ पैसा र १ दिने अनलिमिटेड डेटाको ५० रूपैयाँ गरी ब्यालेन्स रिचार्ज गर्दा कुल ५२ रूपैयाँ ४८ पैसा काटिन्छ। सिम लिएर सेवा लिन थालेको कम्तीमा ३० दिन भएका ग्राहकहरूले यो डेटा सापटी लिन सक्छन्। अनलाइनबाटै हाल जारी नेपाल प्रिमियर लिगका खेलहरू हेर्न लगायत इन्टरनेट सेवाको फाइदा लिन यो सुविधा धेरै उपयोगी हुने विश्वास एनसेलले लिएको छ। एनसेलले यो अनलिमिटेड डेटा बाहेक ४० रूपैयाँ ब्यालेन्स सापटी, ३ दिने १ जिबी डेटा सापटी, ३ दिन समय सीमाको ९० मिनेट अल नेपाल टक टाइम सापटी सुविधामार्फत प्रदान गर्दै आएको छ। "
    },
    {
        "title": "फेरि बढ्यो अण्डाको भाउ, अब कति पर्छ गोटाको?  ",
        "link": "https://www.setopati.com/kinmel/business/346402",
        "content": "बजारमा अण्डाको भाउ बढेको छ। शुक्रबारदेखि लागू हुने गरी अण्डाको भाउ प्रतिक्रेट १५ रूपैयाँ बढाइएको नेपाल लेयर्स कुखुरापालक संघका अध्यक्ष विनोख पोखरेलले जानकारी दिए। ‘हामी अण्डा उत्पादक व्यवसायीहरू बैठक बसेका थियौं,’ उनले भने, ‘उक्त बैठकले शुक्रबारदेखि लागू हुनेगरी प्रतिक्रेट १५ रूपैयाँले अण्डाको भाउ बढाएको छ।’ बजारमा मध्यम, ठूलो र एक्स-एल गरी तीन आकारका अण्डा आउँछन्। अहिले मध्यम अण्डाको मूल्य प्रतिक्रेट चार सय ७० रूपैयाँ छ। ठूलोको चार सय ८५ र एक्स-एल अण्डा पाँच सय रूपैयाँमा कारोबार भइरहेको छ। मूल्य बढेसँगै शुक्रबारदेखि मध्यम अण्डा प्रतिक्रेट चार सय ८५, ठूलो पाँच सय र एक्सएल पाँच सय १५ रूपैयाँ पर्नेछ। यो किसानले पाउने मूल्य हो। किसानले पाउने मूल्य बढेसँगै उपभोक्ता मूल्य पनि बढेको छ। अब उपभोक्ताले अण्डा प्रतिगोटा २२ रूपैयाँ ५० पैसा तिर्नुपर्ने हुन्छ। यसअघि उपभोक्ताले प्रतिगोटा २० रूपैयाँ तिर्दै आएका थिए। पोखरेलका अनुसार लागत मूल्य नउठ्दा एकातिर अण्डा उत्पादक किसान घटेका छन् भने अर्कातिर चिसोका कारण अण्डा उत्पादन पनि कम छ। माग अनुसार उत्पादन नहुँदा मूल्य बढेको उनले बताए। "
    },
    {
        "title": "सिटी एक्सप्रेस मनी ट्रान्सफर र दुबईको जोयालुकास एक्सचेन्जबीच रेमिटेन्स सम्झौता",
        "link": "https://www.setopati.com/kinmel/business/346379",
        "content": "दुबईको जोयालुकास एक्सचेन्ज  र सिटी एक्सप्रेस मनी ट्रान्सफरबीच रेमिटेन्स कारोबार सुरू भएको छ। यो सँगै दुबईमा रहेका नेपालीहरूले जोयालुकास एक्सचेन्जको सेवा प्रयोग गरी सिटी एक्सप्रेस मार्फत सजिलै आफ्नो आफन्तलाई नेपालमा पैसा पठाउन सक्नेछन्। नेपालमा सिटी एक्सप्रेससँग आबद्ध २५ हजारभन्दा बढी एजेन्टहरूबाट सजिलै भुक्तानी लिन सकिन्छ र नेपालको जुन सुकै बैंकको खातामा पनि रकम जम्मा अथवा मोबाइल वालेटमा लोड गर्न सकिन्छ। यस सम्झौताका आधारमा वैदेशिक रोजगारीमा रहेका नेपाली दाजुभाई तथा दिदीबहिनीहरूलाई सहज र गुणस्तरीय विप्रेषण सेवा प्रदान हुने विश्वास लिन सकिन्छ। सिटी एक्सप्रेस मनी ट्रान्सफरले विगत १८ वर्षदेखि संसारभरबाट विप्रेषण सेवा प्रदान गर्दै आइरहेको छ।  हालै सिटी एक्सप्रेस मनी ट्रान्सफरले सिटी पे वालेट मार्फत अनलाइन भुक्तानीको सेवा सुरू गरेको छ साथै सिटी पेबाट रेमिटेन्स भुक्तानी पनि गर्न सकिन्छ। "
    },
    {
        "title": "पहिले खेतमा फालिन्थ्यो, अहिले लुगा र सामान बनाएर त्यसैबाट हुँदैछ कमाइ",
        "link": "https://www.setopati.com/kinmel/business/346360",
        "content": "४३ वर्षीया जुनी कुमालको परिवार सुकुम्बासी हो। तीनवटी छोरी, श्रीमान र उनी रत्ननगर-९ स्थित ऐलानी जमिनमा बस्छन्। एउटी छोरीको बिहे भयो, दुइटी पढ्दैछन्। श्रीमान अरूको गाडी चलाउने काम गर्छन्। जुनी मेलापात जान्छिन्। तर त्यसबाट भएको कमाइले खर्च पुगेको छैन। केही दिनअघि जुनी कुमाल रत्ननगर-९ टिकौलीमा केराको थम्बाबाट रेसा बनाइरहेकी भेटिइन्। यहाँ युएनडिपीले रत्ननगरका बासिन्दालाई केराको थम्बाबाट कपडा बनाउन मिल्ने रेसा (फाइबर) उत्पादन गर्न सिकाएको रहेछ। 'पहिले म केरालाई खाने कुरा मात्रै ठान्थेँ। अरू भागको उपयोग हुन्छ भन्ने थाहा थिएन। यो तालिमले केराबाट कपडा बनाउन सकिन्छ भन्ने थाहा दियो। थम्बाबाट कपडा बनाउने रेसा तयार गर्न जानेँ,' उनले भनिन्, 'हातमा कुनै सीप नहुँदा अर्काको खेतमा काम गरेर ५-७ सय रूपैयाँ कमाउने गरेकी छु। रेसा उत्पादन गरेर बेच्न पाए कमाइ बढ्ने आशा पलाएको छ।' युएनडिपीले नगरपालिकासँग सहकार्य गरेर खेर गइरहेको केराको थम्बालाई उपयोग गर्न सिकाइरहेको हो। युएनडिपीका प्रतिनिधि विजय जिसीले थम्बाबाट फाइबर उत्पादन गरेर त्यसमार्फत कपडा तथा हस्तकलाका विभिन्न सामग्री बनाई समुदायको आर्थिकोपार्जन बढाउन काम गरिरहेको बताए। यसका लागि टिकौलीमा स्थित पशु वितरण केन्द्रमा मेसिनहरू राखेर तालिम दिने गरिएको उनले बताए। यहाँ रत्ननगर नगरपालिकाका १६ वटा वडाहरूका ३० जनालाई फाइबर उत्पादन गर्ने तालिम दिइएको छ। केहीलाई बजारीकरण र व्यापार योजनासम्बन्धी तालिम पनि दिइएको छ। उद्योगकै रूपमा सञ्चालन गरेर यहाँबाट विभिन्न सामग्रीहरू उत्पादन गर्न पनि थालिएको छ। तालिमका सहजकर्ता रहेका रोबोटिक्स एसोसिएसन अफ नेपालका महासचिव ओमकार जैसवालले तालिम पाएकाहरूले निजी वा सामूहिक रूपमा उद्योग स्थापना गरेर उत्पादन गर्न सक्ने बताए।   'हामी उहाँहरूलाई उद्योग स्थापना, उत्पादनदेखि बजारीकरणसम्म सघाउँछौं,' उनले भने, 'हाम्रो उद्देश्य स्थानीयबासीलाई उत्पादनसँग जोड्ने हो। यसले कपडाका लागि पैसा विदेश पठाउनमा कमी ल्याउने विश्वास गरेका छौं।' केराको थम्बा खेतबारीमा मलको रूपमा मात्रै प्रयोग हुने गरेको थियो। मेसिनमार्फत फाइबर उत्पादन गर्दा मल पनि निस्किन्छ। त्यसलाई पनि प्याकेजिङ गरेर बिक्री गर्न सकिने जैसवाल बताउँछन्। 'युएनडिपीले केराको थम्बालाई हामीले जिरो-वेस्टबाट पूर्ण प्रयोग कसरी गर्ने, बजारीकरण कसरी गर्ने भनेर काम गरिरहेको छ,' जिसीले भने, 'यसले रोजगारी बढाउँछ। विदेशमा बिक्री गर्न पनि सकिन्छ।' बागमती प्रदेशका पूर्वसांसद विजय सुवेदीले केराको फाइबरबाट बनेको कपडा लगाउन थालेको दुई वर्ष बढी भयो। उनी प्रायः सार्वजनिक कार्यक्रममा केराको थम्बाबाट बनेको अस्कोट, पाइन्ट, बाँसको रेसाबाट बनेको सर्ट, ढाका टोपी र नेपाली जुत्ता लगाएर उपस्थित हुन्छन्। 'नेपाली उत्पादनलाई प्रोत्साहन गर्न भनेर म पाएसम्म स्थानीय उत्पादन नै प्रयोग गर्छु। अन्य कपडाभन्दा आरामदायी, शीतल हुन्छ केराको थम्बाबाट बनेको कपडा,' सुवेदीले भने, 'हामी केरा खाने मात्रै भन्ने सोच्छौं। तर केरा उत्पादन गर्दा कुनै पनि भाग खेर जाँदैन रहेछ। केरा बेच्ने मात्रै नभएर सबै भागको प्रशोधन गरेर बिक्री गर्न सक्यौं भने कमाइ पनि राम्रो हुने देखिन्छ।' उनले नेपालमा प्रशस्त हुने अल्लो र गाँजाबाट उत्पादन हुने कपडालाई पनि प्रोत्साहन गर्नुपर्ने बताए। 'चितवनमा धेरै सम्भावना केरामै देखिन्छ। युएनडिपी, रोबोटिक्स एसोसिएसन अफ नेपालले तालिम दियो अब यसै छाडेर हुँदैन। सिकेका मान्छेहरूलाई उद्यमी बनाउने र उत्पादित सामग्रीको बजारीकरण गर्न सरकारी निकायले पनि सहयोग गर्नुपर्छ,' सुवेदीले भने, 'यसले बेरोजगारी घटाउन सक्छ। उत्पादन निर्यात गर्न पनि सकिन्छ।' प्रधानमन्त्री कृषि आधुनिकीकरण परियोजनाको केरा सुपरजोनका संयोजक विष्णुहरि पन्तका अनुसार चितवनमा करिब ३ हजार बिघा क्षेत्रफलमा केरा उत्पादन हुन्छ। एक बिघा जमिनमा १८ सय बोट केरा उत्पादन हुन्छ। प्रायः किसानको ध्यान केरा बिक्रीमा मात्रै रहेको र ठूलो परिमाणमा केराका थम्बाहरू प्रयोगविहीन रहेको उनले बताए। 'हामीसँग पर्याप्त थम्बा हुन्छन्। त्यसलाई उपयोग गर्न समस्या छैन,' पन्त भन्छन्, 'थम्बाबाट फाइबर उत्पादन गरेर बिक्री गर्न खोज्नेलाई हामी पनि सघाउँछौं। उद्योग स्थापना गर्न पनि सहयोग गर्न सकिन्छ।' रोबोटिक्स एसोसिएसन अफ नेपालका महासचिव जैसवालका अनुसार फाइबर र कपडा उत्पादन गर्ने मेसिनहरू नेपालमै बनेका हुन्। थम्बा काटेर ल्याएपछि फाइबर निकाल्ने एक्सट्रयाक्सन मेसिन, रेसा सुकेपछि फाइबरलाई गुणस्तरीय बनाउने कमिङ मेसिन र लुगा बनाउने फ्याब्रिकेसन मेसिन पुराना र बिग्रिएका मेसिनहरूबाट नेपालमै तयार गरिएका हुन्। जैसवालले सय किलो थम्बाबाट ६ किलो सुख्खा फाइबार उत्पादन गर्न सकिने बताए। यसबाट एक दिनमा १२ हजार रूपैयाँसम्म आम्दानी हुने उनले बताए। फाइबरबाट ढकिया, कलम होल्डर, फोटो फ्रेम, कपडाका लागि धागो, सेनेटरी प्याड, डोरी, माछाका लागि दाना, जैविक मल उत्पादन गर्ने गरिएको छ।   'हामीले भिगन लेदर पनि उत्पादन गर्ने प्रयास गरिरहेका छौं। युरोप र अमेरिकामा यसको ठूलो माग छ,' जैसवालले भने, 'अबको एक महिनामा यहाँबाट करिब ४० टन सामग्री उत्पादन गर्ने लक्ष्य छ।' रत्ननगर-३ की गीता सिंखडा उद्यमशील महिला समूह रत्ननगरकी संयोजक हुन्। उनले नगरका ४०० जना महिला उद्यमीसँग समन्वय गरेर केराबाट फाइबर र कपडा उत्पादन गर्ने अभियान सञ्चालन गर्ने बताइन्। रत्ननगर नगरपालिकाका आर्थिक विकास समितिका संयोजक कलाधर पौडेलले नगरबासीलाई उद्यमशीलतासँग जोड्न 'मेयरसँग उद्यमशीलता कार्यक्रम' मार्फत सहयोग गर्दै आएको बताए। उनी केराको उत्पादनमा विविधिकरण गर्दै किसानहरूको आय बढाउन नगरपालिकाले सहयोग गर्ने बताउँछन्। चितवनको भरतपुर-२३ का बासिन्दाले पनि केराको फाइबरबाट विभिन्न सामग्रीहरू उत्पादन गरेर बिक्री गर्ने गरेका छन्। वडाको प्रयासमा स्थानीयलाई तालिम दिइएपछि अहिले केराको थम्बा आर्थिकोपार्जनको स्रोत बन्न थालेको वडाध्यक्ष दीपक दवाडीले बताए। "
    },
    {
        "title": "२५९६ विन्दुमा झर्‍यो नेप्से, कारोबार रकम भने बढ्यो",
        "link": "https://www.setopati.com/kinmel/banking/346376",
        "content": "बिहीबार नेप्से परिसूचक उच्च अंकले घटेको छ। नेप्से ३१.४३ अंकले घटेर २५९६.८२ विन्दुमा बन्द भएको छ। यसदिन नेप्से परिसूचक घटेपनि कारोबार रकम भने केही बढेको छ।  गत कारोबार दिन अर्थात् बुधबार ४ अर्ब २७ करोडको सेयर कारोबार भएकोमा बिहीबार ४ अर्ब ७६ करोडको सेयर कारोबार भएको छ। अघिल्लो दिनको तुलनामा कारोबार रकममा ४९ करोड रूपैयाँ वृद्धि भएको हो। आज ३१० वटा धितोपत्रको ९८ लाख ३२ हजार ३०८ कित्ता सेयर किनबेच भएको हो। बिहीबार २९ कम्पनीको सेयर मूल्य बढेको छ भने २११ वटाको घटेको छ। यस्तै तीन कम्पनीको मूल्य स्थिर रहेको छ। यसदिन सपोर्ट माइक्रोफान्सको मूल्य सर्वाधिक १० प्रतिशतका दरले बढेको छ। उक्त कम्पनीहरूको प्रतिकित्ता मूल्य क्रमशः तीन हजार ३२७ रूपैयाँ ५० पैसा कायम भएको छ।  सामुदायिक लघुवित्तको मूल्य ७.९६ प्रतिशतले बढेर प्रतिकित्ता एक हजार ९१२ रूपैयाँ पुगेको छ। यस्तै, नारायणी डेभलपमेन्ट बैंकको मूल्य सर्वाधिक ९.२१ प्रतिशतले घटेको छ।  उक्त कम्पनीको प्रतिकित्ता मूल्य एक हजार ३०१ रूपैयाँमा झरेको छ। दोस्रोमा माया खोला हाइड्रोपावरको मूल्य ६.६३ प्रतिशतले घटेर प्रतिकित्ता मूल्य ५३९ रूपैयाँ कायम भएको छ। बिहीबार जानकी फाइनान्सको सर्वाधिक कारोबार भएको छ। कम्पनीको प्रतिकित्ता मूल्य ९१४ रूपैयाँ ४० पैसामा १७ करोड ६० लाख रूपैयाँको सेयर कारोबार भएको छ। यो मूल्य अघिल्लो दिनको तुलनामा ०.३८ प्रतिशत घटेको हो। सर्वाधिक सेयर खरिद–बिक्री हुने दोस्रो कम्पनीमा कर्णाली डेभलपमेन्ट बैंक रहेको छ। उक्त कम्पनीको प्रतिकित्ता ७८१ रूपैयाँमा ११ करोड ४५ लाख रूपैयाँ बराबरको सेयर कारोबार भएको छ।   आज कारोबारमा आएका १३ वटा समूहगत परिसूचकमध्ये सबै समूहको परिसूचक घट्दा समग्र नेप्से घटेको हो। यस दिन व्यापार समूहको परिसूचक सर्वाधिक २.७३ प्रतिशतले घटेको छ। "
    },
    {
        "title": "सर्वोत्तम सिमेन्टको लाभांश घोषणा, साधारण सभा कहिले?",
        "link": "https://www.setopati.com/kinmel/banking/346348",
        "content": "सर्वोत्तम सिमेन्टले गत वर्षको मुनाफाबाट सेयरधनीहरूलाई लाभांश दिने घोषणा गरेको छ। कम्पनीको बुधबार बसेको सञ्चालक समितिको बैठकले ७ प्रतिशत बोनस सेयर र ३ प्रतिशत नगद लाभांश गरी कुल १० प्रतिशत लाभांश वितरण गर्ने निर्णय गरेको हो। उक्त प्रस्ताव कम्पनीको आगामी साधारण सभाले पारित गरेपछि सेयरधनीहरूले पाउनेछन्। कम्पनीले प्रस्तावित लाभांश पारित गर्न पुस २६ गते साधारण सभा बोलाएको छ। साधारण सभा र लाभांश वितरण प्रयोजनका लागि कम्पनीले पुस १२ गते बुक क्लोज गर्ने भएको छ। बुक क्लोजका आधारमा पुस ११ गतेसम्म कायम सेयरधनीहरूले प्रस्तावित लाभांश पाउनेछन्।\n  "
    },
    {
        "title": "होटल संघ नेपाल र लुम्बिनी विहार क्षेत्रबीचको विवाद समाधान, बन्यो कार्यविधि",
        "link": "https://www.setopati.com/kinmel/tourism/346347",
        "content": "लुम्बिनी होटल संघ नेपाल र लुम्बिनी विहार क्षेत्रबीच लामो समयदेखिको विवाद समाधान हुने भएको छ। लुम्बिनी गुरुयोजना क्षेत्रभित्र विभिन्न राष्ट्रले निर्माण गरेका विहार तथा गुम्बाहरुमा तीर्थयात्री राख्दा लुम्बिनीका होटलहरु बन्द हुने अवस्थामा पुगेको होटल व्यवसायीहरुले गुनासो गर्दै आएका थिए। नेपाल सरकारले विभिन्न राष्ट्रहरुलाई सम्बन्धित मुलुकको पहिचान झल्किनेगरी गुम्बा तथा विहार निर्माणको लागि लुम्बिनी विकास गुरुयोजनाभित्र प्लट छुट्याएर जग्गा उपलब्ध गराएको छ। तर लुम्बिनी भित्र विहार तथा गुम्बा निर्माण गर्ने बहानामा सयौं तीर्थयात्रीहरुलाई राख्न मिल्ने गरी संरचना निर्माण गरिएपछि स्थानीय पर्यटन व्यवसायीहरुले विरोध गर्दै आएका थिए। लुम्बिनी आउने तीर्थयात्रीहरु होटलमा जस्तै सुविधा सम्पन्न विहार तथा गुम्बाहरुमा बस्ने गर्दा बाहिरका होटलहरु बन्द गर्ने अवस्थामा पुगेको भन्दै लामो समयदेखि विहार क्षेत्र र होटल व्यवसायीकाबीच विवाद उत्पन्न भएको थियो। सोही विवाद समाधान गर्न र होटल व्यवसायी र गुम्बा विहारको बिषयले अन्तर्राष्ट्रियस्तरमा समेत नकारात्मक प्रचार हुन नदिन कोषकै नेतृत्वमा लुम्बिनी विहार तथा तीर्थयात्री व्यवस्थापन कार्यविधि २०८१ तयार पारिएको हो। लुम्बिनी विकास कोषको नेतृत्वमा लुम्बिनी होटल संघ, लुम्बिनी साँस्कृतिक नगरपालिका र जिल्ला प्रशासन कार्यालय रुपन्देहीको संलग्नतामा उक्त कार्यविधि बनेको हो। ८ बुँदे सहमति गर्दै तयार गरिएको उक्त कार्यविधिमा गुम्बा तथा विहारमा निश्चित संख्यामा भिक्षु, लामा, भन्ते, आर्थिक अवस्था कमजोर भएका तीर्थयात्री र चन्दादाताहरुलाई मात्रै राख्ने उल्लेख छ। गुम्बा तथा विहारमा आएका धार्मिक तीर्थयात्रीहरुलाई होटल व्यवसायीहरुले समेत स्वागत सत्कार गर्ने गरी कार्यविधि तयार पारिएको लुम्बिनी विकास कोषका कोषाध्यक्ष ढुण्डिराज भट्टराई (सिद्धिचरण) ले जानकारी दिए। ‘रुपन्देही क्षेत्र नं. ५ का प्रतिनिधिसभा सदस्य वासुदेव घिमिरेको उपस्थितीमा लुम्बिनी विकास कोषका पदाधिकारी, होटल व्यवसायी र विहारका प्रतिनिधिहरुको छलफलबाट कार्यविधि तयार भएपछि विहार र होटल व्यवसायीहरुबीचको विवाद र असमझदारी अन्त्य भएको छ,’ भट्टराईले भने। प्रतिनिधिसभा सदस्य घिमिरेले होटल व्यवसायी र विहार क्षेत्रको विवादका कारण अन्तर्राष्ट्रियस्तरमा लुम्बिनीको नकारात्मक प्रचार भएको भन्दै दुबै पक्षको सहमती हुनु सकारात्मक भएको बताए। ‘लुम्बिनी अन्तर्राष्ट्रिय पर्यटकीयस्थल भएकाले यहाँ विश्वभरका पर्यटकलाई आकर्षित गर्ने गरी वातावरण बनाउनुपर्छ,’ उनले भने। लुम्बिनी होटल व्यवसायी संघ नेपालका अध्यक्ष गोविन्द ज्ञवालीले गुम्बा विहार र होटल व्यवसायीविच भएको असमझदारी कार्यविधि बनेसँगै अन्त्य भएको र अब इमान्दारीपूर्वक कार्यविधि कार्यान्वयन गर्नुपर्ने बताए। "
    },
    {
        "title": "एकैदिन प्रतितोला १७ सय रूपैयाँ घट्यो सुनको भाउ, आज कतिमा हुँदैछ किनबेच?",
        "link": "https://www.setopati.com/kinmel/jewellery/346342",
        "content": "नेपाली बजारमा आज (बिहीबार) सुन–चाँदीको मूल्य घटेको छ। अघिल्लो कारोबार दिन अर्थात् बुधबार प्रतितोला सात सय रूपैयाँ घटेको सुनको भाउ यसदिन प्रतितोला एक हजार सात सय रूपैयाँ घटेको हो। नेपाल सुनचाँदी व्यवसायी महासंघका अनुसार आज छापावाल सुन प्रतितोला एक लाख ४९ हजार रूपैयाँमा कारोबार भइरहेको छ। बुधबार छापावाल सुन प्रतितोला एक लाख ५० हजार सात सय रूपैयाँमा कारोबार भएको थियो।   त्यसैगरी, बिहीबार चाँदीको मूल्य पनि घटेको छ। बुधबार प्रतितोला एक हजार आठ सय ३५ रूपैयाँमा कारोबार भएको चाँदी बिहीबार प्रतितोला एक हजार सात सय ८० किनबेच भइरहेको छ। यो मूल्य अघिल्लो दिनको तुलनामा प्रतितोला ५५ रूपैयाँ घटेको हो।  आज अन्तर्राष्ट्रिय बजारमा भने सुन प्रतिऔंस २६ सय ११ अमेरिकी डलरमा कारोबार भइरहेको छ। "
    },
    {
        "title": "विदेश जाने श्रमिकको 'मेडिकल' गर्ने अधिकांश संस्था मापदण्ड विपरीत",
        "link": "https://www.setopati.com/kinmel/employment/346327",
        "content": "वैदेशिक रोजगारमा जाने श्रमिकहरूको स्वास्थ्य परीक्षण गर्ने अधिकांश स्वास्थ्य संस्था (मेडिकल) मापदण्ड विपरीत भेटिएका छन्। श्रम, रोजगार तथा सामाजिक सुरक्षा मन्त्रालयले गठन गरेको एक कार्यदलको अध्ययन प्रतिवेदनले अधिकांश संस्थाले मापदण्ड पूरा नगरी सेवा दिइरहेका देखाएको हो। वैदेशिक रोजगार ऐनको दफा ७२ तथा वैदेशिक रोजगार नियमावली २०६४ को नियम ४५ 'क' मा वैदेशिक रोजगारीमा जाने कामदारले विदेश जानुअघि सरकारबाट स्वीकृति पाएका स्वास्थ्य संस्थाबाट स्वास्थ्य परीक्षण गराउनुपर्ने व्यवस्था छ। नेपालमा वैदेशिक रोजगारीमा जाने श्रमिकको स्वास्थ्य परीक्षणका लागि २१५ वटा स्वास्थ्य संस्थाले स्वीकृति पाएका छन्। मलेसिया जाने श्रमिकको मात्रै स्वास्थ्य परीक्षण गर्न ३६ वटा संस्था छन्। श्रम मन्त्रालयमा सूचीकृतमध्येबाट मलेसियाले ३६ वटा मात्रै छानेको हो। साउदी अरब, कुवेत, बहराइन, युएई जाने श्रमिकको स्वास्थ परीक्षणका लागि खाडी देशको सरकार, राजनैतिक र आर्थिक साझेदारी गर्न गठित गल्फ कोअपरेसन काउन्सिल (जिसिसी) बाट छानिएका १९ संस्था (गाम्का अन्तर्गतका) ले मात्रै जिम्मेवारी पाएका छन्। कतार जाने श्रमिकका लागि पछिल्लो समय कतार भिसा सेन्टर खडा गरिएको छ। त्यस्तै अन्य मुलुकका लागि १५७ संस्थाले जिम्मा पाएका छन्। यी संस्थामध्ये अधिकांशले स्वास्थ्य परीक्षण नै नगरी श्रमिकलाई मेडिकल पास भएको रिपोर्ट दिने, नक्कली रिपोर्ट बनाउने गरेका घटना बाहिरिइरहन्छन्। त्यसो हुँदा गन्तव्य मुलुकमा पुगेर मेडिकल फेल भएर युवाहरू फर्किनुपरेका थुप्रै घटना छन्। अध्ययनले मापदण्डमा उल्लेख भएअनुसार सबै स्वास्थ्य परीक्षण नभएको समेत देखाएको छ। यहाँ गुणस्तरीय स्वास्थ्य परीक्षण नहुँदा विभिन्न रोगले ग्रसित युवाहरू पनि गन्तव्य मुलुक पुग्ने र त्यहाँको हावापानी तथा कडा परिश्रमका कारण ज्यानै जाने गरेको भयावह अवस्था छ। कतिपय युवा गन्तव्य पुगेर स्वास्थ्य समस्या अझ जटिल भएपछि फर्किन बाध्य छन्।  गन्तव्य मुलुक, रोजगारदाता र श्रमिक पठाउने मुलुक सहभागी हुने संयुक्त फोरम 'आबुधावी डायलग' को पछिल्लो छलफलमा पनि रोजगारदाता पक्षले नेपाली श्रमिकको मृत्युको कारणमा नेपालको कमजोर स्वास्थ्य परीक्षण प्रणाली रहेको औंल्याएको थियो। कार्यस्थल दुर्घटना भएको अवस्थामा मात्रै रोजगारदाताले जिम्मा लिने कुरा उनीहरूले उठाएका थिए। कार्यदलले सरकारले स्वीकृति दिएका तथा समबन्धित गन्तव्य मुलुकले छनोट गरेका दुवैलाई अन्तर्राष्ट्रिय मापदण्डअनुसार स्तरीकृत गर्नुपर्ने देखिएको सुझाव दिएको छ। त्यस्तै, श्रमिकको स्वास्थ्य जस्तो संवेदनशील विषयमा लापरबाही गरी गलत रिपोर्ट दिने संस्थाहरूलाई कानुनअनुसार कारबाही गर्नुपर्ने सुझाएको छ। 'सम्बन्धित संस्था, चिकित्सक र कामदारलाई जिम्मेवार बनाउन सही र गुणस्तरीय स्वास्थ्य परीक्षण सुनिश्चित गर्न, मेडिकल फिट सम्बन्धी नक्कली रिपोर्ट दिने गलत अभ्यास अन्त्य गर्न डिजिटलाइजेसनमा लैजानुपर्नेछ। समय सापेक्ष आवश्यक स्वास्थ्य परीक्षणका सामग्री थप गर्ने तथा ल्याबहरू सुधार गर्नुपर्ने छ,' प्रतिवेदनमा भनिएको छ। खाडी तथा मलेसिया जाने श्रमिकको स्वास्थ्य परीक्षण गर्ने संस्थाहरूमा सिन्डिकेट भएको आरोप पनि लाग्दै आएको छ। मलेसिया तथा खाडी जाने श्रमिकको स्वास्थ्य परीक्षण सरकारबाट स्वीकृत पाएका सबै संस्थाहरूले गर्न पाउनुपर्ने कुरा पनि उठिरहेको छ। यस विषयमा मन्त्रालयका अधिकारीहरूले सम्बन्धित गन्तव्य मुलुकले अनुगमन गरेर छनोट गरेका संस्था भएकाले केही भन्न नसकिने बताउँदै आएका छन्।  मन्त्रालयले गठन गरेको कार्यदलले पनि सबै संस्थाले स्वास्थ्य परीक्षण गर्न पाउने व्यवस्था मिलाउनुपर्ने उल्लेख गरेको छ।  अनुगमन गर्ने क्रममा सम्बन्धित मुलुकले छनोट गरेका स्वास्थ्य संस्था र कतिपय छनोटमा नपरेका पनि उच्चस्तरीय प्रविधि प्रयोग गरी सञ्चालन रहेको पाइएकाले त्यस्ता सबै संस्थाले सबै मुलुकमा जाने श्रमिकको स्वास्थ्य परीक्षण गर्न पाउनुपर्ने कार्यदलले उल्लेख गरेको छ। श्रम मन्त्रालयले स्वास्थ्य मन्त्रालयका प्राविधिक कर्मचारीहरूसँगको सहकार्यमा सूचीकृत संस्थाको नियमित अनुगमन गर्दा पनि अधिकांश संस्थाले सरकारले तोकेको मापदण्ड पूरा नगरेको भेटिएको थियो। गत वर्ष भदौ १२ गते श्रम मन्त्रालयका उपसचिवको संयोजकत्वमा विज्ञसहितको अनुगमन टोलीले काठमाडौं उपत्यका र बाहिरका संस्थामा अनुगमन गरेको थियो। अनुगमनपछि मन्त्रालयले मापदण्ड पूरा नगर्ने ६७ वटा संस्थाको कारोबार रोक्का गरेको थियो। पछि फेरि अनुगमन गर्दा मापदण्ड पूरा गरेकाले नवीकरण गरेको मन्त्रालयले जनाएको छ। संस्थाहरूले कानुन अनुसार सेवा नदिइएको देखिएपछि मन्त्रालयले यसबारे अध्ययन गरी राय सुझाव सहितको प्रतिवेदन उपलब्ध गराउन भन्दै कार्यदल गठन गरेको थियो।  मन्त्रालयले मानसिक स्वास्थ्य, मनोपरामर्श, उच्च तापक्रममा काम गर्नुपर्दा देखिने समस्या लगायत विषयलाई समावेश गरी अध्ययन प्रतिवेदन पेस गर्न गत भदौ १३ गते अतिरिक्त स्वास्थ्य सचिव डा. दीपेन्द्र रमण सिंहको अध्यक्षतामा विज्ञ तथा मन्त्रालयका अधिकारीहरू समेतको कार्यसमिति गठन गरेको थियो। "
    },
    {
        "title": "बैंकहरूबीच नै ऋणपत्र किनबेच गर्न सक्ने प्रस्ताव",
        "link": "https://www.setopati.com/kinmel/banking/346330",
        "content": "अधिक तरलताको कारण सरकारी ऋणपत्रहरूमा लगानी गरिरहेका बैंकहरूले समस्या पर्दा ऋणपत्र बिक्री गर्न नपाएको बैंकरहरूले बताएका छन्। 'हालै विश्वका ठूला बैंकले सरकारी ऋणपत्रमा गरेको लगानी झिक्न नपाउँदा धराशायी भए,' पूर्वबैंकर रत्नराज बज्राचार्यले भने, 'नेपालमा पनि अहिले अधिक तरलताको कारण बैंकहरूले ऋणपत्रमै बढी लगानी गरिरहेका छन्। तर ती ऋणपत्रको कारोबार गर्न पाइँदैन।'  नेपाली बैंकहरूले तरलताको समस्या पर्दा राष्ट्र बैंकबाट उच्च ब्याजदरमा छोटो अवधिका लागि पुँजी लिनुको विकल्प नभएको उनले बताए। यसका लागि बैंकहरू मिलेरै २ खर्ब बराबरको कोष बनाउनु पर्ने र कुनै बैंकलाई समस्या परे सोही कोषबाट ऋणपत्र किन्ने व्यवस्था गर्न उनले सुझाव दिए। 'हामीले यस्तो कोष बनाउने विषयमा यसअघि पनि छलफल गरेका थियौं, यसलाई कार्यन्वयनमा लैजाने तर्फ सोच्नुपर्ने भएको छ,' उनले भने। नेपाल बैंकर्स एसोसिएसनको ३८ औं साधारण सभाको अवसरमा आयोजित कार्यक्रममा बोल्दै बर्जाचार्यले यस्तो बताएका हुन्। "
    },
    {
        "title": "नेपाल बैंकर्स एसोसिएसनको अध्यक्षमा सन्तोष कोइराला निर्विरोध चयन",
        "link": "https://www.setopati.com/kinmel/banking/346329",
        "content": "नेपाल बैंकर्स एसोसिएसन (संघ) को ३८ औं साधारण सभाले सन्तोष कोइरालालाई अध्यक्षमा निर्विरोध चयन गरेको छ। बैंकर अशोक शेरचनले उम्मेदवारी फिर्ता लिएसँगै कोइराला अध्यक्ष चयन भएका हुन्। १४ वर्षदेखि बैंकर्स संघमा सहमतिमै अध्यक्ष चयन हुँदै आएको छ। अन्तिम पटक २०६७ माघमा संघको अध्यक्षको लागि निर्वाचन भएको थियो। अध्यक्षको कार्यकाल दुई वर्षको हुन्छ। संघमा एनएमबी बैंकका प्रमुख कार्यकारी अधिकृत सुनिल केसी अध्यक्ष थिए। उपाध्यक्ष कोइराला अध्यक्ष भएपछि सो पदमा ग्लोबल आइएमई बैंकका प्रमुख कार्यकारी अधिकृत सुरेन्द्र रेग्मी चयन भएका छन्। त्यस्तै, रिक्त सदस्य पदमा कुमारी बैंकका प्रमुख कार्यकारी अधिकृत रामचन्द्र खनाल र नेपाल बैंकका प्रमुख कार्यकारी अधिकृत तिलक राज पाण्डे चयन भएका छन्। एक कार्यकाल पूरा गरेका एभरेस्ट बैंकका प्रमुख कार्यकारी अधिकृत सुदेश खालिङले सदस्यमा निरन्तरता दिएका छन्। बुधबार संघले एक कार्यक्रम गर्दै आफ्नो ३८ औं वार्षिक साधारण सभा सम्पन्न गरेको हो। कार्यक्रममा स्वागत मन्तव्य राख्दै संघका निवर्तमान अध्यक्ष सुनिल केसीले आफ्नो कार्यकालमा भएका मूख्य गतिविधिको जानकारी दिए। सबैको सहयोग एवं सदभावका लागि उनले धन्यवाद पनि दिए। 'नेपालको बैंकिङ क्षेत्र दक्षिण एसियामै उत्कृष्ट छ। यसका लागि नेपाल राष्ट्र बैंकको भूमिका र अभिभावकत्वका लागि धन्यवाद,' उनले भने। कार्यक्रममा इन्टरनेसनल फाइनान्स कर्पोरेसन (आइएफसी) का दक्षिण एसियाका लागि क्षेत्रीय अर्थशास्त्री कमलिका दासले वर्तमान विश्व अर्थ व्यवस्थाबारे जानकारी दिए। विश्व अर्थ व्यवस्थामा देखिएका मुख्य चुनौती र समाधानका उपायबारे पनि उल्लेख गर्दै उनले आफ्नो प्रस्तुति दिए। 'दक्षिण एसियाली राष्ट्रको आर्थिक वृद्धि अन्य देशभन्दा तुलनात्मक रूपमा राम्रो देखिएको छ,' उनले भने, 'यो क्षेत्रमा प्रवाह हुने विप्रेषणले निजी उपभोग बढाएको र अर्थतन्त्रलाई चलायमान बनाउन सहयोग पुर्‍याएको छ।' संघको वार्षिक साधारण सभाको अवसरमा प्रत्येक वर्ष बैंकिङ क्षेत्रमा उल्लेखनीय योगदान दिने व्यक्तित्वलाई सम्मान गर्ने परम्परालाई निरन्तरता दिँदै यस वर्ष राजन सिंह भण्डारीलाई सम्मान–पत्र प्रदान गरिएको छ। भण्डारीले सिटिजन्स बैंक इन्टरनेसनल लिमिटेडको अध्यक्ष, नेपाल बैंकर्स संघको अध्यक्ष, नेपाल राष्ट्र बैंकको कार्यकारी निर्देशक लगायत अन्य विभिन्न ओहोदामा रही आर्थिक, मौद्रिक, बैंकिङ तथा वित्तीय क्षेत्रको विकास र सुधार कार्यक्रमलाई अगाडि बढाउन र समन्वय गर्न योगदान पुर्‍याएका छन्। यसै गरी गएको एक वर्षमा बैंकिङ क्षेत्रबाट बिदा भएका रत्नराज बज्राचाय र किरण कुमार श्रेष्ठलाई उनीहरूको योगदानको कदर गर्दे सम्मान पत्र प्रदान गरियो। वार्षिक कार्यक्रमका प्रमुख आतिथि नेपाल राष्ट्र बैंकका गभर्नर महाप्रसाद अधिकारी सम्बोधन गर्दै नेपालको बैंकिङ क्षेत्र अन्य क्षेत्रभन्दा धेरै नै पारदर्शी रहेको बताए। नेपाल राष्ट्र बैंकले ल्याउने सुधारका नीतिहरू बैंकिङ क्षेत्रलाई अप्ठ्यारो बनाउन नभई सबल बनाउने दिशामै केन्द्रित हुने उनले बताए। कार्यक्रमको अन्त्यमा नेपाल बैंकर संघका नवनिर्वाचित अध्यक्ष सन्तोष कोइरालाले संघ सबैको साथ र सहयोगको साथ अगाडि बढ्ने प्रतिबद्धता व्यक्त गरे। "
    },
    {
        "title": "डा. जेन गुडालको नेतृत्वमा लक्ष्मी सनराइज बैंकको 'नेटिभ पकेट वृक्षारोपण' ",
        "link": "https://www.setopati.com/kinmel/banking/346307",
        "content": "डा. जेन गुडालको नेतृत्वमा लक्ष्मी सनराइज बैंकले ’नेटिभ पकेट वृक्षारोपण’ कार्यक्रम सम्पन्न गरेको छ। वातावरणीय दिगो विकास तथा स्थानीय जैविक विविधता सुधारको लागि प्रेरणादायी प्रयास स्वरूप जेन गुडाल इन्स्टिच्युट नेपाल, लक्ष्मी सनराइज बैंक, टिका विद्याश्रम उच्च माध्यमिक विद्यालय र ’रेभोल्युसन प्रोजेक्ट’ को सहकार्यमा काठमाडौंको टिका विद्याश्रम उच्च माध्यमिक विद्यालयमा २५० वटा रुखको ’नेटिभ पकेट वन’ बनाउने उद्देश्यले वृक्षारोपण कार्यक्रम सम्पन्न भएको छ। विश्व प्रसिद्ध एथोलोजिस्ट तथा वातावरणविध डा. जेन गुडालले स्वयं यस कार्यक्रममा उपस्थिति जनाउँदै रुखप्रति आफ्नो सम्मान व्यक्त गर्दै वातावरणीय शिक्षा र दिगो विकासमा यस पहलको योगदानको प्रशंसा गरे।  साथै उनले लक्ष्मी सनराइज बैंकको वातावरणीय संरक्षणको प्रतिवद्धता र विभिन्न अभ्यासहरूको समेत सराहना गरे।\n२५० वटा रुखको नेटिभ पकेट वनको वृक्षारोपण 'मियावाकी प्रविधि' बाट गरिएको हो। यस प्रविधिले छोटो समयमा घना वन सिर्जना गर्दछ। यस प्रविधिले जैविक विविधता बढाउने मात्र नभएर एक दिगो हरित उद्यानको सिर्जना पनि गर्दछ जसले स्थानीय पर्यावरणलाई फाइदा पुर्‍याउनुका साथै विद्यार्थीहरू तथा स्थानिय समुदायको प्रकृतिसँग दीर्घकालीन सम्बन्ध प्रोत्साहन गर्दछ।  लक्ष्मी सनराइज बैंकको आर्थिक सहयोग रहेको सो वृक्षारोपण पहलको नेतृत्व रेवोल्युसन प्रोजेक्टका विज्ञहरूद्वारा भएको थियो। यो पहल बैंकको गत महिना सम्पन्न नवाैं आमन्त्रण गल्फ प्रतियोगितामा गरिएको '१००० वटा रुख रोप्ने प्रतिबद्वता' को एक पाटो पनि रहेको छ। यस सहकार्यले वातावरणीय संरक्षणको लागि वातावरणीय विज्ञ, व्यवसाय र शैक्षिक संस्थाहरू बीचको साझेदारी र यस्ता सामूहिक पहलहरूको महत्त्वलाई उजागर गर्ने बताइएको छ। "
    },
    {
        "title": "२६२८ विन्दुमा नेप्से, दुई लघुवित्त कम्पनीको मूल्य १० प्रतिशतले वृद्धि",
        "link": "https://www.setopati.com/kinmel/banking/346301",
        "content": "बुधबार नेप्से परिसूचक सामान्य अंकले घटेको छ। नेप्से ५.६० अंकले घटेर २६२८.२६ विन्दुमा बन्द भएको छ। यसदिन नेप्से परिसूचकसँगै कारोबार रकम पनि घटेको छ। गत कारोबार दिन अर्थात् मंगलबार ४ अर्ब ३४ करोडको सेयर कारोबार भएकोमा बुधबार ४ अर्ब २७ करोडको सेयर कारोबार भएको छ। अघिल्लो दिनको तुलनामा कारोबार रकममा ७ करोड रूपैयाँ कमी आएको हो। आज ३१४ वटा धितोपत्रको ८१ लाख ४७ हजार ३२० कित्ता सेयर किनबेच भएको हो। बुधबार ८१ कम्पनीको सेयर मूल्य बढेको छ भने १४९ वटाको घटेको छ। यस्तै १२ कम्पनीको मूल्य स्थिर रहेको छ। यसदिन उपकार लघुवित्त र सपोर्ट माइक्रोफान्सको मूल्य सर्वाधिक १० प्रतिशतका दरले बढेको छ। उक्त कम्पनीहरूको प्रतिकित्ता मूल्य क्रमशः तीन हजार ४१८ रूपैयाँ ८० पैसा र तीन हजार २५ रूपैयाँ कायम भएको छ। यस्तै, कुथेली बुखरी स्मल हाइड्रोपावरो मूल्य सर्वाधिक ९.९० प्रतिशतले घटेको छ।  उक्त कम्पनीको प्रतिकित्ता मूल्य दुई हजार ६७६ रूपैयाँमा झरेको छ। दोस्रोमा दोल्ती पावरको मूल्य ५.३३ प्रतिशतले घटेर प्रति कित्ता मूल्य ६९३ रूपैयाँ कायम भएको छ। बुुधबार जानकी फाइनान्सको सर्वाधिक कारोबार भएको छ। कम्पनीको प्रतिकित्ता मूल्य ९१७ रूपैयाँ ९० पैसामा १५ करोड ५९ लाख रूपैयाँको सेयर कारोबार भएको छ। यो मूल्य अघिल्लो दिनको तुलनामा ४.३२ प्रतिशत बढेको हो। सर्वाधिक सेयर खरिद–बिक्री हुने दोस्रो कम्पनीमा रिभर फल्स पावर रहेको छ। उक्त कम्पनीको प्रतिकित्ता ९४६ रूपैयाँ २० पैसामा १२ करोड ६ लाख रूपैयाँ बराबरको सेयर कारोबार भएको छ।   आज कारोबारमा आएका १३ वटा समूहगत परिसूचकमध्ये तीन समूहको परिसूचक बढेको छ भने १० वटाको घटेको छ। यस दिन वित्त समूहको परिसूचक सर्वाधिक १.०७ प्रतिशतले बढेको छ। "
    },
    {
        "title": "लगानीमैत्री वातावरण निर्माणका लागि एमच्यामको माग",
        "link": "https://www.setopati.com/kinmel/others/346319",
        "content": "अमेरिकन चेम्बर अफ कमर्स (एमच्याम) ले नेपालको सरकारलाई एक ज्ञापनपत्र बुझाउँदै लगानीको वातावरण सुधार्नका लागि विभिन्न रणनीतिक सुझाव दिएको छ। ज्ञापनपत्रमा विभिन्न व्यावसायिक क्षेत्रको विकास र नेपाल र अमेरिकाबीचको आर्थिक सम्बन्धलाई मजबुत बनाउनका लागि अनुकूल वातावरण निर्माण हुनपर्नेमा जोड दिइएको छ। नेपालका कृषि तथा परामर्श सेवाका क्षेत्रमा अमेरिकी लगानीको विस्तारको पहल गर्न सुझाव दिइएको छ। त्यस्तै, एमच्यामले २ लाख अमेरिकी डलरभन्दा माथिको लगानीको लागि व्यापार दर्ता प्रक्रियामा सजिलो बनाइनुपर्ने जनाएको छ। एमच्यामले उद्योग विभागबाट दर्ता प्रक्रिया सरल र छिटो बनाउन पहल हुनुपर्ने माग गरेको छ। यसले विदेशी व्यवसायीहरू नेपालमा पुँजी ल्याउन र लगानी गर्न उत्साहित हुने जनाइएको छ। त्यस्तै, कमाइ रकम स्वेदश फिर्ताको प्रक्रिया पनि सहजर र सुविधाजनक बनाउनुपर्ने एमच्यामको माग छ। द्रुत गतिमा बढिरहेको सूचना प्रविधि क्षेत्रमा अमेरिकी प्रविधि कम्पनीहरूको ठूलो लगानीको सम्भावनाबारे पनि एमच्याम चासो व्यक्त गरेको छ। यसले नेपाल सरकारलाई अनुकूल र लचिलो नियम बनाउन ध्यानकर्षण गरिएको छ। त्यसो भएको खण्डमा नेपाल अन्तर्राष्ट्रिय प्रविधि कम्पनीहरूको आकर्षक गन्तव्य बन्ने एमच्यामको भनाइ छ। करका दरहरू स्थिर हुनुपर्ने विषय पनि एमच्यामले उठाएको अर्को महत्त्वपूर्ण मुद्दा हो। लगानीकर्ताहरूका लागि स्थिर र पूर्वानुमान गर्न सकिने कर वातावरण बनाउनुपर्ने पनि ज्ञापनपत्रमा उल्लेख छ। यसले दीर्घकालीन लगानीको वातावरण तयार गर्ने र अमेरिकी लगानीकर्तालाई नेपालमा विश्वास बढ्ने जनाइएको छ। एमच्यामले प्रतिस्पर्धा र उपभोक्ता संरक्षणको सुनिश्चितता गर्दै लगानीलाई प्रवर्द्धन गर्नका लागि नेपाल सरकारसँग सवारी साझेदारी उद्योगका लागि स्पष्ट नियमहरू बनाउन आग्रह गरेको छ। डबल कर प्रणालीको मुद्दामा, एमच्यामले नेपाल सरकारसँग अमेरिकासँग मिलेर दोहोरो कर हटाउने सम्झौता लागू गर्न पहलका लागि पनि आग्रह गरेको छ। अमेरिकी लगानीकर्ताहरूका लागि भिसा प्रक्रिया सरल बनाउनका लागि पनि एमच्यामले सुझाव दिएको छ। यसले नेपालमा व्यवसाय स्थापना वा विस्तार गर्ने प्रक्रियालाई सजिलो बनाउने दाबी गरिएको छ। अमेरिकी सुरूङ खन्ने मेसिन (टिबिएम) को प्रयोग र अमेरिकी एजेन्सीहरूको लगानीद्वारा ठूला ऊर्जा र पूर्वाधार परियोजनाहरूमा सहयोगका लागि पनि एमच्यामले नेपाल सरकारसँग विशेष पहल गर्न आग्रह गरेको छ। यसले नेपालको पूर्वाधारलाई सुधार्ने र अमेरिकी-नेपाल कम्पनीलाई ठूलो विकास परियोजनामा सहयोग गर्ने अवसर प्रदान गर्ने जनाइएको छ। एचच्यामले भ्याटसम्बन्धी मुद्दा र कर संरचना सुधारसँगै मनी लाउन्डरिङ नीतिको मजबुत कार्यान्वयनका लागि पनि माग गरेको छ। सामाजिक सञ्जालको प्रयोगसँगै यससम्बन्धी कानुनको विषयमा पनि एमच्यामले सरकारलाई सन्तुलित र विचारशील दृष्टिकोण अपनाउन आग्रह गरेको छ। यसले स्थानीय चासोको रक्षा गर्नुका साथै डिजिटल अर्थतन्त्रको वृद्धिमा पनि मद्दत पुर्‍याउने एमच्यामको भनाइ छ। त्यस्तै, एमच्यामले नेपाली नागरिकलाई वित्तीय सुरक्षा प्रदान गर्नका लागि बैंक एसुरेन्ससम्बन्धी व्यवस्था गर्न पनि सिफारिस गरेको छ। "
    },
    {
        "title": "इस्लिङ्टन कलेजको दीक्षान्त समारोह सम्पन्न",
        "link": "https://www.setopati.com/kinmel/others/346288",
        "content": "कमलपोखरीस्थित इस्लिङ्टन कलेजको दीक्षान्त समारोह सम्पन्न भएको छ। विद्यार्थीहरूका लागि दीक्षान्त समारोह वर्षौको अध्ययनबाट व्यावसायिक जीवनमा प्रवेशको प्रतीक रहेको जहाँ उनीहरूले प्राप्त गरेका ज्ञान र सीपहरूले उनीहरूको भविष्य निर्माणमा सहयोग गर्ने कलेजको भनाइ छ। समारोहमा स्नातक तह अन्तर्गत विशेषज्ञताहरू बिएससी (अनर्स) कम्प्युटिङ, बिएससी (अनर्स) कम्प्युटर नेटवर्किङ र आइटी सेक्युरिटी, बिएससी (अनर्स) मल्टीमिडिया टेक्नोलोजी, बिए (अनर्स) बिजनेस एडमिनिस्ट्रेसन, बिए (अनर्स) इन्टरनेशनल बिजनेस म्यानेजमेन्ट, बिए (अनर्स) डिजिटल बिजनेस  म्यानेजमेन्ट, बिए (अनर्स) विज्ञापन र मार्केटिङ र बिए (अनर्स) इभेन्ट्स र  टुरिजम म्यानेजमेन्टका कुल ७५० जना विद्यार्थी सहभागी भएका थिए भने स्नातकोत्तर तह अन्तर्गत एमएससी आइटी र एप्लाइड सेक्युरिटी विषयका ६४ जना विद्यार्थी दीक्षीत भएका थिए। समारोहमा बिजनेस विषय र आइटी विषय पूरा गर्ने विद्यार्थी गरी कुल ८१४ विद्यार्थी दिक्षित भएका थिए। वार्षिक दिक्षान्त समारोहले उत्कृष्ट विद्यार्थीहरूलाई प्रतिष्ठित इनोभेट नेपाल ग्रुप पोस्टग्राजुएट छात्रवृत्ति र प्रतिष्ठित अन्तर्राष्ट्रिय विद्यार्थी हाउस/लन्डन मेट्रोपोलिटियन विश्वविद्यालय छात्रवृत्ति प्रदान गरेर सम्मान गर्ने परम्परालाई निरन्तरता दिएको छ। यस वर्षको प्रतिष्ठित अन्तर्राष्ट्रिय विद्यार्थी हाउस/लन्डन मेट्रोपोलिटियन  विश्वविद्यालय छात्रवृत्ति लक्षिना बज्राचार्य र कुशल कार्कीलाई  प्रदान गरिएको छ। यस वर्षको इनोभेट नेपाल ग्रुप पोस्टग्राजुएट छात्रवृत्ति निश्चल आचार्य र सुजल तुलाधरलाई प्रदान गरिएको छ। यी विद्यार्थीहरूले आफ्नो उत्कृष्ट  उपलब्धि र उज्ज्वल भविष्यको सम्भावनालाई मद्दत पुर्‍याउँदै इनोभेट नेपाल ग्रुपका कलेजहरूमा आफ्नो स्नातकोत्तर शिक्षा जारी राख्नेछन्। यो अवार्डसँगै  इनोभेट नेपाल ग्रुप अन्तर्गतकै कुनै संस्थामा काम गर्ने अवसर पनि प्राप्त गर्नेछन्। इस्लिङ्टन कलेजले २८ वर्षभन्दा बढी समयदेखि सूचना प्रविधि, व्यावसायिक प्रशासन र सम्बन्धित क्षेत्रहरूमा स्नातक र स्नातकोत्तर कार्यक्रमहरू प्रदान  गर्दै आएको छ। अन्तर्राष्ट्रिय साझेदारी, उच्चस्तरीय शैक्षिक कार्यक्रम र विद्यार्थीहरूलाई प्रतिस्पर्धात्मक संसारमा सफल बनाउने सीप र ज्ञान प्रदान गर्न प्रतिबद्धता कलेजको विशेषता हो। "
    },
    {
        "title": "खुद्रा व्यवसाय, निर्माण क्षेत्रमा बैंकहरू कर्जा दिन सतर्क, किन?",
        "link": "https://www.setopati.com/kinmel/banking/346238",
        "content": "अहिले बैंकहरूमा ६ खर्ब रूपैयाँभन्दा अधिक तरलता छ। बैंकहरूबाट कर्जा लगानी बढ्न नसकेकाले प्रणालीमा अधिक तरलता देखिएको हो। अर्थतन्त्र शिथिल भएसँगै बैंकरहरूले कर्जा प्रवाहमा थप सर्तकता अपनाउन थालेकाले पर्याप्त रकम हुँदाहुँदै पनि कर्जा जान सकिरहेको छैन। 'अर्थतन्त्र शिथिल भएको समयमा जोखिम बढी नै हुन्छ,' एनएमबी बैंकका प्रमुख कार्यकारी अधिकृत सुनिल केसीले भने, 'त्यसैले सम्भावना देखिएका आयोजनाहरू आउँदा मात्रै अहिले बैंकहरूले लगानी गरिरहेका छन्।' बैंकहरूले अहिले केही क्षेत्रमा थप कर्जा प्रवाह गर्न मानिरहेका छैनन्। केसीले यस्ता क्षेत्र खुलाउन भने चाहेनन्। विशेषगरी अहिले कही औद्योगिक तथा व्यावसायिक क्षेत्रमै जोखिम बढेको विश्लेषण बैंकरहरूले गरेका हुन्। अर्का एक बैंकरका अनुसार अहिले गतिविधि सुस्तिएको निर्माण क्षेत्र सम्बन्धी उद्योग, खुद्रा व्यवसायहरूमा बैंकहरूले थप कर्जा बढाउन चाहेका छैनन्। राष्ट्र बैंकका कार्यकारी निर्देशक गुरू पौडेल पनि बैंकहरूलाई अहिले कर्जा जारी गर्न नियामकीय दबाब नरहेको बताउँछन्। 'खराब कर्जा केही बढे पनि यसकै कारण कर्जा लगानीमा बैंकहरूलाई दबाब छैन,' पौडेलले भने, 'कात्तिककै तथ्यांकले पनि जोखिम सम्पत्तिको आधारमा बैंकहरूको प्राथमिक पुँजी कोष अनुपात औसतमा १०.०४ प्रतिशत छ, जबकि यो अनुपात ८.५ प्रतिशत हुँदा पर्याप्त मानिन्छ।' कर्जा लगानीमा ठूलो हिस्सा रहने वाणिज्य बैंकहरूको यस्तो अनुपात सबैभन्दा कम अर्थात् औसतमा ९.९५ प्रतिशत छ। तर यो अनुपात पर्याप्त नै हो। राष्ट्र बैंकले चालु आर्थिक वर्षका लागि ल्याएको मौद्रिक नीतिले नै पुँजी कोषमा पर्ने दबाब कम गर्न विभिन्न व्यवस्था गरेको थियो। कृषि, साना, घरेलु तथा मझौला उद्यम व्यवसायमा प्रवाह भएको साढे दुई करोड रूपैयाँसम्मको कर्जालाई रेगुलेटरी रिटेल पोर्टफोलियोमा गणना गर्न पाउने व्यवस्था राष्ट्र बैंकले गरेको थियो। रेगुलेटरी रिटेल पोर्टफोलियोमा गणना हुने कर्जाको जोखिमभार ७५ प्रतिशत मात्रै हुन्छ। त्यस्तै, कोभिडपछि बढाइएको असल कर्जाको जोखिम घटाइएको थियो। पुँजी कोष दबाब कम गर्न बैंकहरूले आफ्नो प्राथमिक पुँजीको शत प्रतिशतसम्म अविमोच्य असञ्चिति अग्राधिकार सेयर जारी गर्न सक्ने व्यवस्था गरेको थियो। हुन त अहिलेसम्म यस्तो सेयर कुनै बैंकले निष्कासन गरेका छैनन्। यसको बिक्री सम्भावनाले गर्दा बैंकहरू यसमा खासै आकर्षित हुन सकेका छैनन्। केही प्रक्रियागत समस्या र पुँजी कोष दबाब कम भएकै कारण यस्तो सेयर जारी हुन नसकेको राष्ट्र बैंकको भनाइ छ। खराब कर्जा उच्च नै रहेकाले समग्र आर्थिक अवस्थामा सुधार नभई बैंकहरूले ऋण दिन हिच्किचाइरहेका हुन्। पुरानै प्रकृतिका र शिथिल क्षेत्रबाट आएका कर्जा मागलाई बैंकहरूले खासै चासो दिइरहेका छैनन्। अहिले कर्जामा पनि सेयर धितोमा जाने कर्जा र आयातमा आधारित कर्जामा केही वृद्धि देखिएको छ। राष्ट्र बैंकको तथ्यांकले कात्तिकमा सेयर धितोमा जाने कर्जा गत असारयता १९.६ प्रतिशतले बढेर एक खर्ब सात अर्ब रूपैयाँ पुगेको छ। त्यस्तै, आयातमा आधारित कर्जा २२ प्रतिशतले बढेर एक खर्ब एक अर्ब रूपैयाँ पुगेको छ। समग्र कर्जा नबढ्दा वा नयाँ सम्भावित आयोजनाबाट कर्जाको माग नबढ्दा ऋणी संख्या पनि बढ्न सकेको छैन। यही साल असार अन्त्यसम्म बैंक तथा वित्तीय संस्थामा रहेको ऋण खाता संख्या १८ लाख ९३ हजार दुई सय ७० थियो। असोजमा १९ लाख १२ हजार दुई सय ३४ पुग्यो। कात्तिकसम्म १९ लाख १८ हजार नौ सय २६ वटा मात्र छ। नेपाल बैंकर्स संघको तथ्यांक अनुसार भने मंसिरमा कर्जा लगानी केही बढेको छ। मंसिरमा वाणिज्य बैंकहरूबाट प्रवाह भएको कर्जा कात्तिकको तुलनामा ४२ अर्बले बढेर ४७ खर्ब २२ अर्ब रूपैयाँ पुगेको छ।  वार्षिक करिब सात खर्ब रूपैयाँले कर्जा वृद्धिको लक्ष्य राखिएको छ। तर चालु आर्थिक वर्षको कात्तिकसम्म (चार महिना) कर्जा लगानी एक खर्ब २६ अर्ब रूपैयाँले मात्रै वृद्धि भएको राष्ट्र बैंकको तथ्यांक छ। "
    },
    {
        "title": "बैंकहरूबाट एक खर्ब तान्दै राष्ट्र बैंक, थुप्रियो तीन खर्ब ५९ अर्ब",
        "link": "https://www.setopati.com/kinmel/banking/346275",
        "content": "कर्जा लगानी बढ्न नसकेपछि बैंक तथा वित्तीय संस्थाहरूमा अधिक तरलता कायमै छ। बैंकहरूमा करिब सात खर्ब हाराहारी कर्जा लगानी योग्य रकम र तरलता छ। यही कारण राष्ट्र बैंकले बैंकहरूबाट सातामै अर्बौ रकम तान्ने र छोड्ने गरिरहेको छ। बुधबार मात्रै राष्ट्र बैंकले बैंकहरूबाट एक खर्ब रूपैयाँ रकम तान्न लागेको हो। राष्ट्र बैंकले २१ दिनको लागि यसरी बैंकहरूमा बढी भएको रकम तान्न लागेको हो। बैंकहरूले पुस २४ गते यो रकम फिर्ता पाउँनेछन्। आज पुस ३ गते नै यसअघि बैंकहरूले राखेको एक खर्ब रूपैयाँ परिपक्व हुँदैछ। बैंकहरूले गत मंसिर १२ गते राखेको एक खर्ब रूपैयाँ परिपक्व भएपछि यति नै रकम प्रणालीबाट तान्न लागेको हो। राष्ट्र बैंकले पटक–पटक गरेर बैंकहरूबाट एक सय १५ खर्बभन्दा धेरै रकम खिचिसकेको छ। यो रकम निश्चित समयको लागि तान्दै फेरि फिर्ता गर्दै गरेको कुल रकम हो। पुस दुई गतेसम्मको तथ्यांक अनुसार बैंकहरूले राष्ट्र बैंकमा यसरी राखेको रकम तीन खर्ब ५९ अर्बसम्म छ। यस्तो सञ्चित रकम भने बढ्दो क्रममा छ। मंसिर ९ गते बैंकहरूले यसरी राखेको रकम मात्रै तीन खर्ब आठ अर्ब रूपैयाँ थियो। "
    },
    {
        "title": "ग्रीन र सांग्रिला डेभलपमेन्ट बैंकले घोषणा गरे लाभांश, कसको कति?",
        "link": "https://www.setopati.com/kinmel/banking/346264",
        "content": "ग्रीन डभेलपमेन्ट बैंक र सांग्रिला डेभलपमेन्ट बैंक गत आर्थिक वर्षको मुनाफाबाट सेयरधनीहरूलाई लाभांश दिने घोषणा गरेका छन्। ग्रीन डभेलपमेन्ट बैंकको मंगलबार बसेको सञ्चालक समितिको बैठकले ५.७५ प्रतिशत बोनस सेयर र कर तिर्न ०.३०२७ प्रतिशत नगद गरी कुल ६.०५२७ प्रतिशत लाभांश दिने निर्णय गरेको हो।  गत वर्ष यो बैंकले ३.८० प्रतिशत बोनस सेयर र कर तिर्न ०.२० प्रतिशत नगद गरी कुल ४ प्रतिशत लाभांश वितरण गरेको थियो। यस्तै, सांग्रिला डेभलपमेन्ट बैंकको मंगलबार बसेको सञ्चालक समितिको बैठकले ३.६५ प्रतिशत बोनस सेयर र कर तिर्न ०.१९ प्रतिशत नगद गरी कुल ३.८४ प्रतिशत लाभांश दिने निर्णय गरेको हो। गत वर्ष यस बैंकले ५ प्रतिशत बोनस सेयर र कर तिर्न ०.२६३ प्रतिशत नगद गरी कुल ५.२६३ प्रतिशत लाभांश वितरण गरेको थियो। प्रस्तावित लाभांश नेपाल राष्ट्र बैंकको स्वीकृतिपछि दुबै बैंकको आगामी वार्षिक साधारण सभाले पारित गरेपछि सेयरधनीहरूले पाउनेछन्। "
    },
    {
        "title": "घट्यो सुन–चाँदीको भाउ, आज कतिमा हुँदैछ कारोबार?",
        "link": "https://www.setopati.com/kinmel/jewellery/346262",
        "content": "नेपाली बजारमा आज (बुधबार) सुन–चाँदीको मूल्य घटेको छ। मंगलबार प्रतितोला दुई सय रूपैयाँ बढेको भाउ प्रतितोला सात सय रूपैयाँ घटेको हो। नेपाल सुनचाँदी व्यवसायी महासंघका अनुसार आज छापावाल सुन प्रतितोला एक लाख ५० हजार सात सय रूपैयाँमा कारोबार भइरहेको छ।  मंगलबार छापावाल सुन प्रतितोला एक लाख ५१ हजार चार सय रूपैयाँमा कारोबार भएको थियो। यस्तै, बुधबार चाँदीको मूल्य पनि अघिल्लो दिनको तुलनामा घटेको छ। यस दिन चाँदीको मूल्य प्रतितोला एक हजार आठ सय ३५ रूपैयाँमा कारोबार भइरहेको छ। मंगलबार चाँदी प्रतितोला एक हजार आठ सय ४० रूपैयाँमा कारोबार भएको थियो।  यो मूल्य अघिल्लो दिनको तुलनामा प्रतितोला पाँच रूपैयाँ घटेको हो। आज अन्तर्राष्ट्रिय बजारमा भने सुन प्रतिऔंस २६ सय ४५ अमेरिकी डलरमा कारोबार भइरहेको छ। "
    },
    {
        "title": "वार्षिक २ करोडभन्दा बढी माछाको भुरा उत्पादन गर्ने मत्स्य विकास केन्द्र",
        "link": "https://www.setopati.com/kinmel/business/346257",
        "content": "राप्तीसोनारी गाउँपालिका–८ शम्शेरगञ्जस्थित मत्स्य विकास केन्द्रले वार्षिक दुई करोडभन्दा बढी माछाका भुरा उत्पादन गर्दै आएको केन्द्रका सूचना अधिकारी मत्स्य अधिकृत शालिकराम चौधरीले जानकारी दिए। लुम्बिनी प्रदेशको कृषि, भूमि व्यवस्था तथा सहकारी मन्त्रलाय पशुपन्छी तथा मत्स्य विकास निर्देशनालयअन्तर्गत रहेको उक्त केन्द्रले ग्रास कार्प, सिल्भर, विगहेड कार्प, भाकुर, रहु तथा नैनी, कमन कार्प प्रजातिका माछाका भुरा उत्पादन गर्दै आएको छ । 'हरेक वर्ष लक्ष्यभन्दा धेरै उत्पादन गरिरहेका छौँ,' केन्द्रका सूचना अधिकारी चौधरीले भने, 'यहाँ उत्पादित भुराले किसानको मागको आधारमा २५ देखि ३० प्रतिशत मात्र धानेका छौँ, बाँकी उहाँहरुले निजी फार्मबाट लैजाने गर्नुहुन्छ।' उनका अनुसार, शम्शेरगन्जमा केन्द्रको कूल ३.५९ हेक्टर जमिनमध्ये जलाशय जमिन एक दशमलव ८२ हेक्टर छ। जलाशय जमिनमा भुरा उत्पादनका लागि साना ठूला गरेर २३ पोखरी निर्माण गरिएको छ । जसमध्ये रेयरिङ्ग पोखरी चार, नर्सरी पोखरी १२, माउ पोखरी ६ र खानेमाछा पोखरी एउटा छ। मत्स्य विकास केन्द्र शम्शेरगञ्जमा गत आर्थिक वर्ष २०८०/८१ मा ‘ह्याचलिङ’ भुरा दुई करोड, ‘फ्राई’ भुरा १५ लाख, ‘फिङ्गरलिङ्ग’ भुरा १२ लाख र खानेमाछा (इएरलिङ्ग) तीन क्विन्टल उत्पादन गर्ने वार्षिक लक्ष्य राखिएको थियो । तर लक्ष्यभन्दा धेरै उत्पादन गरिएको चौधरीले बताए। 'गतवर्ष हामीले लक्ष्य राखेकोभन्दा धेरै भुरा उत्पादन गर्‍यौं, ‘ह्याचलिङ्ग’ भुरा दुई करोड ३० लाख, ‘फ्राई’ भुरा २६ लाख ८४ हजार, ‘फिङ्गरलिङ्ग’ भुरा २३ लाख १७ हजार र खानेमाछा नौ क्विन्टल ८४ केजी उत्पादन भएको छ,' चौधरीले भने, 'माछाका भुरा र खानेमाछा बिक्रीबाट गत वर्ष ३३ लाख ८२ हजार ३९८ रुपियाँ राजस्व सङ्कलन भएको छ, हरेक वर्ष उत्पादन पनि बढिरहेको छ र राजस्वमा पनि वृद्धि हुँदै गएको छ।' आर्थिक वर्ष २०७९/८० मा भन्दा गत आर्थिक वर्षमा कैयौँ गुणा बढी भुरा उत्पादन गरेको कार्यालयको तथ्यांक छ। आर्थिक वर्ष २०७९/८० मा ‘ह्याचलिङ्ग’ भुरा दुई करोड १९ लाख, ‘फ्राई’ भुरा २२ लाख ९८ हजार, ‘फिङ्गरलिङ्ग’ भुरा २० लाख चार हजार र खानेमाछा ६.३० क्विन्टल उत्पादन भएको थियो । उक्त आवमा माछाजन्य वस्तुको बिक्रीबाट रु २९ लाख ८२ हजार छ सय ७१ राजस्व सङ्कलन गरिएको कार्यालयले जनाएको छ । उत्पादन भएका भुरा बाँके, बर्दिया, दाङ, पूर्वीरुकुम, प्युठान, रोल्पा तथा कर्णाली प्रदेश र सुदूरपश्चिम प्रदेशका जिल्लाका किसानलाई उपलब्ध गराउँदै आएको केन्द्रले जनाएको छ। सूचना अधिकारी चौधरीका अनुसार अण्डाबाट निस्केको पाँचदेखि सात दिनको भुरालाई ‘ह्याचलिङ्ग’, २५ देखि ३५ दिनसम्मलाई ‘फ्राई’, ३५ देखि ४५ दिनसम्मलाई ‘फिङ्गरलिङ्ग’ र ४५ देखि ६० दिनसम्मलाई ‘एड्भान्स फिङ्गरलिङ्ग’ र ६० दिनदेखि माथिलाई ‘इएरलिङ्ग’ भनिन्छ। "
    },
    {
        "title": "बढ्यो अमेरिकी डलर र युरोको भाउ, आज कुन देशको मुद्रा कतिमा साटिन्छन्?",
        "link": "https://www.setopati.com/kinmel/banking/346252",
        "content": "नेपाल राष्ट्र बैंकले बुधबारका लागि विदेशी मुद्राको विनिमय दर निर्धारण गरेको छ। आजका लागि तय भएको विनिमय दर अनुसार अमेरिकन डलर, युरोपियन युरो, युके पाउन्ड स्ट्रलिङ, चिनियाँ युआन, साउदी अरेबियन रियाल, कतारी रियाल, युएई दिराम, स्विडिस क्रोनर, हङकङ डलर, कुवेती दिनार, बहराइन दिनार, ओमनी रियालको मूल्य बढेको छ। यस्तै, स्वीस फ्रयाङ्क, अष्ट्रेलियन डलर, क्यानेडियन डलर, थाई भाट र साउथ कोरियन वनको भने भाउ घटेको छ। नेपाल राष्ट्र बैंकले तोकेको विनिमयदर अनुसार, अमेरिकी डलर एकको खरिदर एक सय ३५ रुपैयाँ ५४ पैसा र बिक्रीदर एक सय ३६ रुपैयाँ १४ पैसा कायम भएको छ। मंगलबार अमेरिकी डलरको भाउ एकको खरिददर १३५ रूपैयाँ ४९ पैसा र बिक्रीदर १३६ रूपैयाँ ९ पैसा थियो।  युरोपियन युरो एकको खरिददर एक सय ४२ रुपैयाँ १७ पैसा र बिक्रीदर एक सय ४२ रुपैयाँ ८० पैसा तोकिएको छ। मंगलबार युरो १ को खरिददर १४२ रूपैयाँ १३ पैसा र बिक्रीदर १४२ रूपैयाँ ७६ पैसा थियो। त्यस्तै युके पाउन्ड स्ट्रलिङ एकको खरिददर एक सय ७२ रुपैयाँ ०५ पैसा र बिक्रीदर एक सय ७२ रुपैयाँ ८२ पैसा, स्वीस फ्रयाङ्क एकको खरिददर एक सय ५१ रुपैयाँ २० पैसा र बिक्रीदर एक सय ५१ रुपैयाँ ८७ पैसा तोकिएको छ। केन्द्रीय बैंकले अष्ट्रेलियन डलर एकको खरिददर ८५ रुपैयाँ ९७ पैसा र बिक्रीदर ८६ रुपैयाँ ३५ पैसा, क्यानेडियन डलर एकको खरिददर ९४ रुपैयाँ ९३ पैसा र बिक्रीदर ९५ रुपैयाँ ३५ पैसा, सिङ्गापुर डलर एकको खरिददर एक सय रुपैयाँ ३५ पैसा र बिक्रीदर एक सय रुपैयाँ ८० पैसा निर्धारण गरेको छ। त्यस्तै, जापानी येन १० को खरिददर आठ रुपैयाँ ८१ पैसा र बिक्रीदर आठ रुपैयाँ ८५ पैसा, चिनियाँ युआन एकको खरिददर १८ रुपैयाँ ६१ पैसा र बिक्रीदर १८ रुपैयाँ ६९ पैसा, साउदी अरेबियन रियाल एकको खरिददर ३६ रुपैयाँ ०८ पैसा र बिक्रीदर ३६ रुपैयाँ २४ पैसा, कतारी रियाल एकको खरिदर ३७ रुपैयाँ १८ पैसा र बिक्रीदर ३७ रुपैयाँ ३४ पैसा कायम गरिएको  छ। केन्द्रीय बैंकका अनुसार थाई भाट एकको खरिददर तीन रुपैयाँ ९७ पैसा र बिक्रीदर तीन रुपैयाँ ९८ पैसा, युएई दिराम एकको खरिददर ३६ रुपैयाँ ९० पैसा र बिक्रीदर ३७ रुपैयाँ ०७ पैसा, मलेसियन रिङ्गेट एकको खरिदर ३० रुपैयाँ ३५ पैसा र बिक्रीदर ३० रुपैयाँ ५८ पैसा निर्धारण भएको छ। यस्तै, साउथ कोरियन वन एक सयकोे खरिदर नौ रुपैयाँ ४२ पैसा र बिक्रीदर नौ रुपैयाँ ४७ पैसा, स्विडिस क्रोनर एकको खरिददर १२ रुपैयाँ ४० पैसा र बिक्रीदर १२ रुपैयाँ ४६ पैसा र डेनिस क्रोनर एकको खरिदर १९ रुपैयाँ छ पैसा र बिक्रीदर १९ रुपैयाँ १५ पैसा तोकिएको छ। राष्ट्र बैंकले हङ्कङ डलर एकको खरिददर १७ रुपैयाँ ४५ पैसा र बिक्रीदर १७ रुपैया ५२ पैसा रे कुवेती दिनार एकको खरिददर चार सय ४० रुपैयाँ ५७ पैसा र बिक्रीदर चार सय ४२ रुपैयाँ ५२  पैसा, बहराइन दिनार एकको खरिददर तीन सय ५९ रुपैयाँ ३३ पैसा र बिक्रीदर तीन सय ६० रुपैयाँ ९२ पैसा कायम गरेको छ। यस्तै ओमनी रियाल एकको खरिदर तीन सय ५२ रुपैयाँ ०५ पैसा, बिक्रीदर तीन सय ५३ रुपैयाँ ६१ पैसा तोकिएको छ। भारतीय रुपैयाँ एक सयको खरिददर एक सय ६० रुपैयाँ र बिक्रीदर एक सय ६० रुपैयाँ १५ पैसा तोकेको छ। राष्ट्र बैंकले यो विनिमय दरलाई आवश्यकतानुसार जुनसुकै समयमा पनि संशोधन गर्न सकिने जनाएको छ। वाणिज्य बैंकले तोक्ने विनिमय दर भने फरक हुनसक्ने र अद्यावधिक विनिमय दर केन्द्रीय बैंकको वेबसाइटमा उपलब्ध हुने जनाइएको छ। --- "
    },
    {
        "title": "भारतले बिजुली नदिँदा उद्योगमा बल्झियो 'लोडसेडिङ' ",
        "link": "https://www.setopati.com/kinmel/medical/346223",
        "content": "भारतले साँझको 'पिक' समयमा बिजुली नदिँदा उद्योगहरूमा लोडसेडिङ गर्नुपर्ने अवस्था सिर्जना भएको छ। अहिले नेपालमा पिक समयमा बिजुलीको माग १९०० मेगावाटसम्म छ। तर हाम्रो उत्पादन १३ देखि १४०० मेगावाट मात्र भइरहेको नेपाल विद्युत प्राधिकरणका प्रवक्ता चन्दनकुमार घोषले बताए। 'पहिले हामीसँग माथिल्लो तामाकोशी थियो र पिक आवरमा पनि बिजुली व्यवस्थापन गर्न सकिरहेका थियौं। बाढीपछि माथिल्लो तामाकोशीबाट उत्पादन गर्न सकिएको छैन। जसले गर्दा उद्योगहरूमा बिजुली काट्नुपर्ने समस्या आएको छ,' प्रवक्ता घोषले सेतोपाटीसँग भने। भारतले साँझ ५ बजेदेखि राति ९ बजेसम्मको समयमा बिजुली दिएको छैन। त्यो बाहेकका समयमा हाम्रै बिजुलीले माग धानिरहेको घोषले बताए। 'अरू समयमा त हाम्रै बिजुलीले जसोतसो माग धानिरहेको छ। त्यति धेरै आवश्यकता पर्दैन। आवश्यकता हेरेर अरू समयमा चाहिँ भारतबाट ५० देखि १०० मेगावाट आयात गरिहरेका छौं,' उनले भने। अब ४५६ मेगावाटको माथिल्लो तामाकोशीबाट उत्पादन सुरू नभएसम्म बढी विद्युत माग हुने साँझको पिक समयमा औद्योगिक क्षेत्रको विद्युत केही कटौती गर्नुबाहेक विकल्प नदेखिएको घोषले बताए। 'उद्योगमा त जेनेरेटर पनि छ। त्यसबाट पनि चल्छ। तर, सर्वसाधारणसँग अन्य विकल्प छैन। त्यो कारण हामीले उद्योगहरूमा बिजुली काट्ने निर्णय गरेका हौं,' घोषले थपे। प्रवक्ता घोषका अनुसार अहिले उद्योगमा ४०० देखि ५०० मेगावाटसम्म बिजुली माग छ। चिसोका कारण यही समयमा अन्य प्रयोजनका लागि पनि बिजुलीको माग बढिरहेको छ। तर हिउँदयाम सुरू भएसँगै हाम्रा खोला तथा नदीहरूमा पानी घटेको छ। यसले गर्दा नदी प्रवाही (आरओआर) जलविद्युत आयोजनाहरूको उत्पादन क्षमताभन्दा एक तिहाइ घटेको प्राधिकरणले जनाएको छ। प्राधिकरणले हिउँदयामको विद्युत माग र आपूर्ति व्यवस्थापन गर्न यो समयमा भारतबाट विद्युत आयात गर्दै आएको थियो। तर, केही समयदेखि भारतले पिक समयमा बिजुली दिएको छैन। अझ यो वर्ष सञ्चालनमा रहेका जलविद्युत आयोजनाहरूमध्ये सबैभन्दा ठूलो ४५६ मेगावाटको माथिल्लो तामाकोशीबाट उत्पादन बन्द हुँदा हिउँदयामको पिक समयको विद्युत व्यवस्थापनमा समस्या भइरहेको प्राधिकरणका प्रवन्ध निर्देशक कुलमान घिसिङले बताए। घिसिङले पिक समयमा औद्योगिकबाहेक अन्य ग्राहकको विद्युत आपूर्ति कटौती गर्नुपर्ने अवस्था नरहेको बताए। असोज ११ र १२ गतेको अविरल वर्षाका कारण माथिल्लो तामाकोशीका संरचनामा क्षति पुर्‍याएको थियो।  आगामी पुस १० गतेभित्र विद्युत उत्पादन सुरू गर्ने र त्यसको १५ दिनभित्रमा पिक समयमा चलाउने गरी माथिल्लो तामाकोशीको मर्मत सम्भार भइरहेको प्राधिकरणको भनाइ छ।  विद्युत माग कम हुने समयमा पानी जम्मा गरी आयोजनालाई पिक समयका ४ घण्टा पूर्ण क्षमतामा चलाउन सकिन्छ।  भारतको केन्द्रीय विद्युत प्राधिकरणले नेपाल विद्युत प्राधिकरणलाई आगामी चैत २ गते (१५ मार्च २०२५)सम्म ढल्केबर–मुजफ्फपुर ४०० केभी क्रसबोर्डर प्रसारण लाइनमार्फत ६०० मेगावाट र टनकपुर–महेन्द्रनगर १३२ केभी प्रसारण लाइनबाट ५४ मेगावाट गरी दैनिक रूपमा ६५४ मेगावाटसम्म विद्युत आयात अनुमति दिएको छ। तर, पिक समय साँझ ५ देखि रातको ९ बजेसम्म भने विद्युत आयात गर्न नपाउने व्यवस्था छ। त्यसपछि २०८१ चैत ३ देखि २०८२ असार १६ (१६ मार्च–३० जुन २०२५)सम्म सोलार आवर अर्थात् बिहान ६ बजेदेखि साँझ ६ बजेसम्म मात्र आयात गर्न पाउने स्वीकृति दिइएको छ। कार्यकारी निर्देशक घिसिङले माथिल्लो तामाकोशी पनि बन्द रहेको र पिक समयका ४ घण्टा भारतबाट विद्युत आयात गर्न समेत नपाउँदा औद्योगिक क्षेत्रको विद्युत केही कटौती गर्नुपर्ने वाध्यात्मक अवस्था सिर्जना भएको बताए।  'पिक समयमा आयात अनुमति पाएका छैनौं, माथिल्लो तामाकोशी सञ्चालनमा रहेको भए दिउँसो बढी आयात गरी तामाकोशीको जलाशयमा पानी जम्मा गरी पिक समयमा चलाउन सकिन्थ्यो, माथिल्लो तामाकोशीको मर्मत तीव्र गतिमा भइरहेको छ, आयोजना नआएसम्म औद्योगिक क्षेत्रमा पिक समयमा विद्युत केही कटौती गर्नुपर्ने अवस्था छ,' घिसिङले भने। गत शुक्रबार बिहान ढल्केबर–नवलपुर १३२ केभी प्रसारण लाइनको तार (कन्डक्टर) चुँडिदा ढल्केबर पश्चिमका बारा र पर्सा औद्योगिक करिडोरमा विद्युत आपूर्ति प्रभावित भएको थियो। उक्त लाइनको मर्मत गरी सोमबार दिउँसोबाट सञ्चालनमा ल्याइएपछि विद्युत आपूर्ति नियमित भएको छ। यसैगरी, दार्चुलाको चमेलियादेखि कैलालीको अत्तरियासम्मको १३२ केभी प्रसारण लाइनअन्तर्गत बैतडी खोचलेक भन्ने स्थानमा रूख ढलेर एउटा सर्किटमा क्षति पुगेको छ। उक्त लाइनको मर्मत भइरहेको प्राधिकरणले जनाएको छ। "
    },
    {
        "title": "एनसेल उत्कृष्ट करदाताका रूपमा सम्मानित",
        "link": "https://www.setopati.com/kinmel/information-technology/346241",
        "content": "एनसेल सबैभन्दा बढी कर तिरेकोमा सम्मानित भएको छ। गत आर्थिक वर्षमा संस्थागततर्फ सबभन्दा बढी कर योगदान गरेकोमा ललितपुर महानगरपालिकाले मंगलबार एनसेललाई उत्कृष्ट करदाताका रूपमा सम्मान गरेको हो। प्रधानमन्त्री केपी शर्मा ओली र ललितपुर महानगरपालिकाका मेयर चिरीबाबु महर्जनले संयुक्त रूपमा ललितपुर महानगरपालिकाको १०६औं स्थापना दिवसको अवसरमा आयोजित एक विषेश कार्यक्रम माझ एनसेलका प्रमुख कार्यकारी अधिकृत तथा प्रबन्ध निर्देशक जाब्बोर कायुमोभलाई उक्त सम्मान पत्र प्रदान गरेका थिए। सबैभन्दा बढी कर तिरी ललितपुर महानगरपालिकाको विकास र समृद्धिमा योगदान पुर्‍याएकोले उच्च कदर गर्दै एनसेललाई यो सम्मान पत्र प्रदान गरिएको ललितपुर महानगरपालिकाले जनाएको छ। 'ललितपुर महानगरपालिकाले हाम्रो योगदानलाई कदर गर्दै प्रदान गर्नु भएको यो सम्मानका लागि हामी कृतज्ञ छौं। एक ठूलो करदाताका रूपमा हामीले प्रत्येक वर्ष सरकारलाई विभिन्न कर तथा शुल्क शीर्षक अन्तर्गत राजस्वमा ठूलै योगदान गछौं र यसरी देशको अर्थतन्त्र र विकासमा प्रत्यक्ष, अप्रत्क्षरूपमा योगदान गर्न पाउँदा हामी गौरवान्भित छौं र यो कार्यले निरन्तरता पाउने कुरामा म विस्वश्त छु,' एनसेलका प्रमुख कार्यकारी अधिकृत तथा प्रबन्ध निर्देशक जाब्बोर कायुमोभले भने। यसअघि पनि एनसेलले विभिन्न समयमा सरकारबाट सर्वोत्कृष्ट करदाता, सर्वोत्कृष्ट आयकरदाता लगायतको विभिन्न सम्मान पाइसकेको बताइएको छ। "
    },
    {
        "title": "नेपाली पर्यटन व्यवसायीलाई चिनियाँ भाषा प्रशिक्षण सम्पन्न",
        "link": "https://www.setopati.com/kinmel/tourism/346232",
        "content": "नेपाली पर्यटन व्यवसायीका लागि ६ महिने चिनियाँ भाषा प्रशिक्षण कार्यक्रम सोमबार काठमाडौंमा सम्पन्न भएको छ। नेपाल पर्यटन बोर्ड, नेपालस्थित चिनियाँ दूतावास र नेपाल चीन सांस्कृतिक तथा शैक्षिक परिषद्को संयुक्त आयोजनामा उक्त तालिम आयोजना गरिएको थियो। नेपालका पर्यटन व्यवसायीहरूलाई चिनियाँ पर्यटकहरूसँग अझ प्रभावकारी रूपमा जोड्न र सेवा दिन सक्षम बनाउने उद्देश्यले यो तालिम सञ्चालन गरिएको हो। यस वर्षको कार्यक्रममा जम्मा एक सय जना सहभागी भर्ना भएका थिए। जसमध्ये ४० जनाले चिनियाँ भाषा मापदण्डअनुसारको दक्षता हासिल गर्दै प्रमाणपत्र प्राप्त गर्न सफल भएका छन्। प्रशिक्षित सहभागीहरू अब नेपाल भ्रमण गर्ने चिनियाँ पर्यटकहरूको बढ्दो चापलाई सम्बोधन गर्न सक्षम भएका छन्। नेपाल पर्यटन बोर्डका वरिष्ठ निर्देशक हिक्मत सिंह ऐयरले कार्यक्रममा बोल्दै भाषा दक्षताको महत्त्वलाई जोड दिए।  'भाषा पर्यटन व्यवसायमा प्रभावकारी सेवा र अतिथ्यको आधार हो यसखाले कार्यक्रमहरूले नेपालको पर्यटन क्षेत्रलाई अन्तर्राष्ट्रिय तहमा प्रतिस्पर्धी बनाउन योगदान पुर्‍याउँछ,' उनले भने। त्यस्तै चिनियाँ नियोग उपप्रमुख सिनले नेपाल र चीनबीचको गहिरो सांस्कृतिक, सामाजिक तथा आर्थिक सम्बन्धलाई यो कार्यक्रमले अझ सुदृढ बनाउने बताए। कार्यक्रमको समापन समारोहमा संस्कृति, पर्यटन तथा नागरिक उड्डयन मन्त्रालयका सहसचिव रामकृष्ण लामिछाने, नेपाल पर्यटन बोर्डका वरिष्ठ निर्देशक हिकमत सिंह ऐयर, चिनियाँ दूतावासका मिशन उपप्रमुख वाङ सिन र नेपाल चीन सांस्कृतिक तथा शैक्षिक परिषद्का अध्यक्ष हरिशचन्द्र शाह लगायत विशिष्ट व्यक्तित्वहरूको उपस्थिति रहेको थियो। "
    },
    {
        "title": "सानिमा बैंक र नेपाल क्लियरिङ हाउसबीच 'अलि पे' मार्फत अन्तर्देशीय क्युआर भुक्तानी सम्झौता",
        "link": "https://www.setopati.com/kinmel/banking/346234",
        "content": "सानिमा बैंकले नेपाल क्लियरिङ हाउस लिमिटेडसँग अलि पे प्लस नेटवर्क प्रयोगकर्ताहरूलाई सहज रूपमा अन्तर्देशीय क्युआर भुक्तानी गर्न सम्झौता गरेको छ। यस सम्झौता अन्तर्गत, चीन, हङकङ, सिंगापुर, मलेसिया, इन्डोनेसिया, फिलिपिन्स, मङ्गोलिया, थाइल्याण्ड, दक्षिण कोरिया, स्वीडेन तथा इटली लगायतका देशहरूबाट नेपाल आएका पर्यटकहरू र अलि पे प्लस  प्रयोगकर्ताहरूले डोमेस्टिक वालेट मार्फत नेपालमा रहेका नेपाल पे क्युआर तथा यसका इन्टरअपरेबल क्युआरमा सजिलै भुक्तानी गर्न सक्नेछन्। उक्त सम्झौता पत्रमा सानिमा बैंकका तर्फबाट प्रमुख निक्षेप अधिकृत हेमराज संज्याल र नेपाल क्लियरिङ हाउसका तर्फबाट प्रमुख कार्यकारी अधिकृत निलेश मान सिंह प्रधानले हस्ताक्षर गरे। सानिमा बैंकको नेपाल क्लियरिङ हाउससंगको यस सहकार्यले नेपालमा पर्यटकहरूलाई सहज र सुरक्षित डिजिटल भुक्तानीको प्रवर्द्धन गर्ने उद्देश्य रहेको छ। सानिमा बैंकका देशका सातै प्रदेशमा १३४ कार्यालयहरू तथा १२५ वटा एटिएम सञ्जाल रहेका छन्। "
    },
    {
        "title": "'रियलमी सी ६३' को नयाँ भेरियन्ट सार्वजनिक",
        "link": "https://www.setopati.com/kinmel/information-technology/346231",
        "content": "रियलमीले रियलमी सी ६३ को ४+६४ भेरियन्ट नेपाली बजारमा सार्वजनिक गरेको छ। रियलमी सि ६३ मा ६.७४ को एचडी डिस्प्ले, ९० हर्जको रिफ्रेस रेट, ५० मेगापिक्सेल एआई क्यामरा समावेश रहेका छन्।  फास्टेस्ट एभर ४५ वाट सुपरभोक चार्जिङ, सबैभन्दा स्लिम मोबाइल बडी र भिगन फिनिसका साथ आएको यस रियलमी सि ६३को ४+६४ जिबी भेरियन्टले बजारमा नयाँ बेन्चमार्क सेट गर्ने विश्वास कम्पनीले लिएको छ। रियलमीका हेड अफ स्ट्राटेजी एण्ड रिसर्च मुनिस गिरीले भने, 'हामी नेपाली बजारमा रियलमी सि ६३ को यो भेरियन्ट ल्याउन पाउँदा निकै उत्साहित छौं। यो स्मार्टफोनले हाम्रा प्रयोगकर्तालाई अत्याधुनिक प्रविधि र उत्कृष्ट अनुभव प्रदान गर्ने हाम्रो प्रतिबद्धतालाई निरन्तरता दिएको छ। ग्राहकको चाहनालाई मध्यनजर गर्दै हामीले सी ६३ को ४+ ६४ जिबी भेरियन्ट झनै किफायती मूल्यमा ल्याएका छौँ।' ४५ वाटको सुपरभोक चार्जर रहेको रियलमी सि ६३ छिट्टै चार्ज गर्न सकिन्छ। साथमा ५००० एमएएचको शक्तिशाली ब्याट्री रहेको यस स्मार्टफोनलाई १ चार्जमा दिनभर आरामले प्रयोग गर्न सकिन्छ। ३८ दिनको स्ट्याण्ड बाइ टाइम भएको रियलमी सि ६३ लाई १ मिनेट चार्ज गर्दा एक घण्टासम्म कुरा गर्न सकिने दाबी कम्पनीको छ। ३८ प्रकारका चार्ज प्रोटेक्शन र स्मार्ट चार्ज टेक्नोलोजीको साथ रियलमी सि ६३ ले केवल छिटो चार्जिङ मात्र होइन, उच्च सुरक्षा पनि सुनिश्चित गर्दछ। विश्वका उत्कृष्ट चार्जिङ स्ट्यान्डर्ड पूरा गरेको यस स्मार्टफोनले गेमिङ, स्ट्रिमिङ वा कामका लागि दिनभरी भरपर्दो पावर उपलब्ध गराउँछ। ७.७४ मिलिमिटर चौडाइ भएको रियलमी सि ६३ जेड ग्रीन (हरियो) र लेदर ब्लू (निलो) रंगमा डिजाइन गरिएको छ। केवल १९१ ग्राम तौल भएको यो फोन चलाउन पनि सजिलो रहेको कम्पनीले बताएको छ। वान–माइक नोइज क्यान्सलेशन र सुपर लिनियर मोनो स्पिकरहरू पनि भएको हुँदा यसको अडियो क्वालिटी पनि राम्रो रहेको छ। साथमा म्याजिक ग्लोइङ डिजाइनले भिजुअल रिपल इफेक्ट पनि प्रदान गर्दछ। यो फोनलाई दीर्घकालीन प्रयोगको लागि विशेष रूपमा डिजाइन गरिएको छ। यसले रियलमी ल्याबबाट ४८ महिनाको फ्लुएन्सी प्रमाणपत्र प्राप्त गरेको छ जसले ४ वर्षसम्म बिना कुनै रोकावट र ल्याग–फ्री प्रदर्शन सुनिश्चित गर्दछ।  यो स्मार्टफोन अक्टा–कोर चिपसेटद्वारा निर्माण भएको छ जसमा ४+४ जिबीको डाइनामिक र्‍याम र १२८ जिबीसम्मकोे स्टोरेज अप्सन रहेको छ। रियलमी सि ६३ मा एआई बुस्ट प्रविधि रहेको छ जसले गेमिङ र मल्टिटास्किङलाई थप प्रभावकारी बनाउँछ। स्मुथ बुस्ट प्रविधिले एपहरू छिटो लन्च गर्न र सहज रूपमा स्विच गर्न मद्दत गर्दछ भने गेम बुस्टले गेमिङको स्थिरतामा १० प्रतिशत सुधार गर्दै फ्रेम रेटलाई अझ स्थिर बनाउँछ। रियलमी सी ६३ को ६.७४५ इन्च डिस्प्लेमा जीवन्त दृश्यहरू देख्न पाइन्छ। यसमा ५६० निट्स (एचबिएम) सम्मको ब्राइटनेस पनि समेटिएकोले सबै खाले लाइटिङ कन्डिसनमा यसको प्रयोग मजाले गर्न सकिन्छ।  स्क्रिन टु बडी ९०.३ प्रतिशतको साथमा १६००*७२० को एचडी रिजोलुसन र ९० हर्जको रिफ्रेस रेटको साथ रियलमी सी ६३ ले इमर्सिभ डिस्प्ले अनुभव प्रदान गर्दछ।  साथै यसले डिस्प्लेले १८० हर्जसम्मको टच स्याम्प्लिङ रेटलाई पनि सपोर्ट गर्दछ। उत्कृष्ट अडिओ अनुभवका लागि २०० प्रतिशत क्षमताको अल्ट्रा बुम स्पिकर उपलब्ध रहेको छ। यसमा ५० मेगापिक्सेलको एआइ क्यामेरा रहेको छ। साथमा ८ मेगापिक्सेलको सोनी आइएमएक्स ३५५ अल्ट्रा–वाइड–एंगल लेन्सले वाइड फिल्ड अफ भ्यु प्रदान गर्दछ।  नाइट मोड, म्यानुअल मोड, पानोरामा, पोट्रेट मोड, टाइम–ल्याप्स, स्लो मोसन, क्युआर कोड र गुगल लेन्स जस्ता फिचरहरू पनि यसमा समावेश रहेको छ। साथै ७२० पिक्सेलको भिडिओ ३० एफपिएसमा पनि यसको क्यामराले खिच्न सक्छ। त्यसैगरी स्ट्रिट फोटोग्राफी फिल्टरले सहरका उत्कृष्ट दृश्य खिच्छ। यसमा एयर जेस्चर प्रविधि रहेको छ जसले प्रयोगकर्ताहरूलाई फोन नछोईकनै कल उठाउन वा सामाजिक सञ्जालमा ब्राउज गर्न सक्ने सुविधा प्रदान गर्दछ। डायनामिक बटनले थप सहजता दिनका लागि अनुकूलन गर्न मिल्ने सर्टकट उपलब्ध गराउँछ भने राइडिङ मोडले यात्राको क्रममा थप सुरक्षित बनाउँछ। आइपी ५४ वाटर रेजिस्टेन्ट रेटिङको प्रमाणपत्र प्राप्त गरेको यो फोनमा स्प्ल्यास–प्रुफ र डस्ट–प्रुफ छ।  रियलमी सि ६३ ५ लाख पटक पावर बटन थिच्ने परीक्षण, २० हजार पटक चार्जिङ पोर्ट परिक्षण र ड्रप टेस्ट जस्ता कडा परीक्षणहरूबाट प्रमाणित भएको कम्पनीको दाबी छ। यसको बलियो बनावटले लामो समयसम्म टिकाउपन सुनिश्चित गर्दछ। रियलमी सि ६३ ले डुअल सिम मोड सपोर्ट गर्दछ। साथै ५ गिगाहर्जको वाइ–फाइ, ब्लुटुथ ५.० सहित जिपिएस, ग्लोनास, बिडिएस र ग्यालिलिओ लगायतका नवीन नेभिगेसन फिचरहरू पनि यस स्मार्टफोनमा उपलब्ध छन्। एन्ड्रोइड १४ मा आधारित रियलमी सि ६३ मा रियलमी युआई समावेश रहेको छ। विभिन्न कस्टोमाईजेशन र प्राईभेसि अप्सनहरूका सुविधाको साथ प्रयोगकर्ताको अनुभवलाई फरक बनाउने कम्पनीले जनाएको छ।  रियलमी सि ६३को ४+६४ जिबी स्टोरेज भेरियन्ट १४ हजार ४९९ रूपैयाँमा उपलब्ध रहेको छ।  "
    },
    {
        "title": "मंसिरमा बढ्यो घरजग्गा कारोबार, राजस्व पनि वृद्धि ",
        "link": "https://www.setopati.com/kinmel/construction/346201",
        "content": "चालु आर्थिक वर्ष २०८१/८२ को मंसिरमा देशभर ४३ हजार तीन सय ७९ संख्यामा घरजग्गा कारोबार भएको छ। यो कारोबार कात्तिकको तुलनामा २९.४३ प्रतिशतले बढी हो। कात्तिकमा देशभर ३३ हजार पाँच सय १४ संख्यामा घरजग्गा कारोबार भएको थियो। भूमि व्यवस्था तथा अभिलेख विभागको तथ्यांक अनुसार साउनमा देशभर ४३ हजार ८ सय संख्यामा घरजग्गा कारोबार भएको थियो। त्यसपछिका महिना भदौ, असोज र कात्तिकमा क्रमशः देशभर घरजग्गाको कारोबार घटेको थियो। साउनको तुलनामा भदौमा २५.१७ प्रतिशतले घरजग्गा कारोबार घटेको थियो। भदौमा देशभर ३२ हजार सात सय ९८ संख्यामा घरजग्गा कारोबार भएको विभागको तथ्यांक छ। विभागको तथ्यांक अनुसार भदौको तुलनामा असोजमा ६.९२ प्रतिशतले घरजग्गा कारोबार घटेको थियो। असोजमा देशभर ३० हजार पाँच सय २७ संख्यामा घरजग्गा कारोबार भएको थियो। असोजको तुलनामा कात्तिकमा भने कारोबार ९.७८ प्रतिशत बढेको थियो। गत आर्थिक वर्ष २०८०/८१ को मंसिर महिनाको तुलनामा पनि यो वर्ष मंसिरमा ३.६५ प्रतिशतले घरजग्गा कारोबार बढेको देखिन्छ। गत वर्ष मंसिरमा देशभर ४१ हजार आठ सय ५१ संख्यामा घरजग्गा कारोबार भएको थियो। यो वर्ष मंसिरमा घरजग्गा कारोबारमा सुधार आएसँगै राजस्व पनि वृद्धि भएको छ। सरकारलाई घरजग्गा कारोबारबाट मंसिर महिनामा तीन अर्ब ८७ करोड रूपैयाँ प्राप्त भएको छ। यो कात्तिकको तुलनामा झन्डै एक अर्ब बढी हो। कात्तिकमा घरजग्गा कारोबारबाट दुई अर्ब ७० करोड रूपैयाँ राजस्व प्राप्त भएको थियो। सरकारलाई घरजग्गा कारोबारबाट सेवा कर, रजिस्ट्रेसन दस्तुर, पुँजीगत लाभकर लगायत विभिन्न शीर्षकमा राजस्व प्राप्त हुन्छ। त्यसमध्ये सबैभन्दा बढी रजिस्ट्रेसन (दर्ता) दस्तुर र पुँजीगत लाभकरबाट प्राप्त हुन्छ। घरजग्गा व्यवसाय सुरक्षित देखिएकाले यसप्रति व्यवसायीको रूचि बढेको हुनसक्ने नेपाल जग्गा तथा आवास विकास महासंघ (एनएचएलडिएफ) का अध्यक्ष विष्णु प्रसाद घिमिरेले बताउँछन्। 'बीचमा मानिसहरू सेयर बजारतिर लागेका थिए। त्यो खासै माथि उठ्न सकेन,' उनले भने, 'घरजग्गाको लगानी सुरक्षित देखेर घरजग्गा कारोबारप्रति आकर्षित भएको हुनसक्छ।' व्यवसायीको यो विश्वासलाई निरन्तरता दिन सरकारले पनि नीतिगत रूपमा सहजीकरण गर्नुपर्ने उनको भनाइ छ।  घरजग्गा व्यवसायीले घरजग्गा कारोबारलाई सुधार गर्न प्रमुखतः तीन वटा माग राख्दै आएका छन्। पहिलो माग कर्जा–आम्दानी अनुपात लचिलो बनाउने हो। राष्ट्र बैंकले दुई करोड रूपैयाँसम्मको कर्जालाई व्यक्तिगत आवासअन्तर्गत राखेको छ। यस्तो कर्जा लिँदा कर्जा–आम्दानी अनुपात ६० प्रतिशत हुनुपर्ने व्यवस्था छ। अर्थात्, आफ्नो मासिक आम्दानीको ६० प्रतिशत रकम बराबर मात्र किस्ता हुने गरी ऋण लिन सकिन्छ। ५० लाख रूपैयाँसम्म कर्जा लिनेहरूको हकमा भने यस्तो अनुपात ७० प्रतिशतसम्म पुर्‍याइएको छ। दोस्रो माग घरजग्गाको मूल्यमा ८० प्रतिशतसम्म कर्जा दिने व्यवस्था लागु गर्ने भन्ने हो। अहिले रियल स्टेटका हकमा ५० प्रतिशत र हाउजिङ कम्पनीका हकमा ६० प्रतिशत कर्जा दिने व्यवस्था छ। अर्थात्, तपाईंको सम्पत्तिको मूल्य एक करोड रूपैयाँ छ भने बैंकबाट ४० देखि ५० लाख मात्र ऋण पाइन्छ। तेस्रो माग जोखिम भारको व्यवस्था लचिलो बनाउनुपर्ने भन्ने छ। बैंकले रियल स्टेट कर्जा दिँदा १२० प्रतिशत जोखिम भारको व्यवस्था गर्नुपर्छ। यसले बैंकहरूको पुँजी कोषमा दबाब पर्छ। यस्तो भार घटाइदिए बैंकहरू कर्जा लगानीमा आकर्षित हुने व्यवसायीहरू बताउँछन्। "
    },
    {
        "title": "नेप्सेमा झिनो अंकको वृद्धि, ४ अर्ब बढीको सेयर किनबेच",
        "link": "https://www.setopati.com/kinmel/banking/346206",
        "content": "मंगलबार नेप्से परिसूचक झिनो अंकले बढेको छ। नेप्से २.९५ अंकले बढेर २६३३.८७ विन्दुमा बन्द भएको छ। यसदिन नेप्से परिसूचक बढे पनि कारोबार रकम भने घटेको छ।  गत कारोबार दिन अर्थात् सोमबार पाँच अर्ब ९३ करोडको सेयर कारोबार भएकोमा मंगलबार चार अर्ब ३४ करोडको सेयर कारोबार भएको छ।  अघिल्लो दिनको तुलनामा कारोबार रकममा १ अर्ब ५९ करोड रूपैयाँ कमी आएको हो। आज ३१८ वटा धितोपत्रको ८९ लाख ३९ हजार ३४८ कित्ता सेयर किनबेच भएको हो। मंगलबार ११७ कम्पनीको सेयर मूल्य बढेको छ भने ११७ वटाको घटेको छ। यस्तै १० कम्पनीको मूल्य स्थिर रहेको छ। यसदिन सपोर्ट माइक्रोफान्सको मूल्य सर्वाधिक १० प्रतिशतले बढेको छ। उक्त कम्पनीको प्रतिकित्ता मूल्य दुई हजार ७५० रूपैयाँ कायम भएको छ।  जानकी फाइनान्सको मूल्य ९.८५ प्रतिशतले बढेर प्रतिकित्ता ८७९ रूपैयाँ ९० पैसा पुगेको छ। यस्तै, कुथेली बुखरी स्मल हाइड्रोपावरको मूल्य सर्वाधिक १० प्रतिशतले घटेको छ।  उक्त कम्पनीको प्रतिकित्ता मूल्य दुई हजार ९७० रूपैयाँमा झरेको छ। दोस्रोमा आरबिबी म्युचुअल फण्ड–२ को मूल्य ५.४८ प्रतिशतले घटेर प्रति इकाइ मूल्य ९ रूपैयाँ ३१ पैसा कायम भएको छ। मंगलबार जानकी फाइनान्सको सर्वाधिक कारोबार भएको छ। कम्पनीको प्रतिकित्ता मूल्य ८७९ रूपैयाँ ९० पैसामा २२ करोड २४ लाख रूपैयाँको सेयर कारोबार भएको छ। सर्वाधिक सेयर खरिद–बिक्री हुने दोस्रो कम्पनीमा नेपाल फाइनान्स रहेको छ। उक्त कम्पनीको प्रतिकित्ता एक हजार ६७ रूपैयाँ ८० पैसामा १५ करोड ८ लाख रूपैयाँ बराबरको सेयर कारोबार भएको छ।   आज कारोबारमा आएका १३ वटा समूहगत परिसूचकमध्ये आठ समूहको परिसूचक बढेको छ भने पाँच वटाको घटेको छ। यस दिन वित्त समूहको परिसूचक सर्वाधिक ०.८७ प्रतिशतले बढेको छ। "
    },
    {
        "title": "अब कति समय लाग्छ प्रदेश रंगशाला बन्न?",
        "link": "https://www.setopati.com/kinmel/medical/346205",
        "content": "दसौं राष्ट्रिय खेलकुद प्रतियोगिता सुर्खेतमा हुँदैछ। पोखरामा भएको नवौं प्रतियोगिताबाट सुर्खेतमा दसौं प्रतियोगिता आयोजना गर्ने गरी कर्णालीलाई झन्डा हस्तान्तरण गरिएको थियो। झद्द्डा हस्तान्तरणका क्रममा २०८१ मंसिर २ देखि ९ गते प्रतियोगिता सञ्चालन गर्ने तय भएको थियो। तर आवश्यक तयारी नपुगेको भन्दै राष्ट्रिय खेलकुद परिषद (राखेप) ले मिति सारेको छ। मंसिर २१ गतेको राखेपको ११८ औं बोर्ड बैठकले नयाँ मिति तय गरेको हो। यही वर्ष चैत २३ गतेदेखि ३० गतेसम्म तय भएको छ जसअनुसार अब प्रतियोगिता सुरू हुन ११० दिन बाँकी छ। कर्णाली प्रदेशमा प्रतियोगिता गर्न वीरेन्द्रनगरको निर्माणाधीन प्रदेश रंगशाला नै प्रमुख संरचना हो। खेल पूर्वाधारका हिसाबले कमजोर यो प्रदेशमा प्रतियोगितालाई लक्षित गर्दै रंगशाला बनाउन थालिएको हो। सँगै अन्य केही खेलकुदका पूर्वाधार बनिरहेका छन्। प्रदेश रंगशालामा दसौं राष्ट्रिय खेलकुद प्रतियोगिताका अधिकांश खेल हुनेछन्। प्रदेशका अरू जिल्लामा सुविधा-सम्पन्न पूर्वाधार नभएकाले धेरैजसो खेल वीरेन्द्रनगरमै खेलाइने छन्। साना संरचनामा खेल्न मिल्नेहरू वीरेन्द्रनगर आसपासका केही क्षेत्रमा खेलाइनेछ। केही खेल लुम्बिनीको बाँकेमा गराउने सम्भावना छ। 'बसाइ व्यवस्थापनका हिसाबले कतिपय खेल माथिल्ला जिल्ला खेलाउँदा सहज हुन्थ्यो भन्ने त हो। तर सडक र खेल पूर्वाधारका हिसाबले सम्भावना देखिँदैन,' कर्णाली प्रदेश खेलकुद परिषदका सदस्य सचिव विश्वमित्र सञ्ज्यालले भने, 'सबैजसो खेल खेल्न मिल्नेगरि रंगशाला बनिरहेको छ। यसले प्रतियोगितालाई सफल बनाउन मद्दत पुर्‍याउँछ।' कर्णाली प्रदेश गौरवको आयोजनाका रूपमा २०७८ मंसिर २० गते शिलान्यास गरिएको रंगशाला भ्याटसहित एक अर्ब ५९ करोड ४७ लाख ४७ हजार रूपैयाँमा ठेक्का भएको थियो। २०७८ कात्तिक २७ गते प्रदेश सरकारसँग सम्झौता गरी नेपाली र भारतीय निर्माण व्यवसायीको साझेदारीमा सञ्चालित 'एमएसिजिएसएल जोइन्ट भेन्चर' ले रंगशाला निर्माणको जिम्मा लिएको थियो। २०८१ वैशाख ११ गतेभित्र आयोजना सम्पन्न गर्ने सम्झौता थियो। काम नसकिएपछि असोजसम्म म्याद थपिएको थियो। त्यसपछि फेरि दोस्रोपटक म्याद थप भएको हो। सञ्ज्यालका अनुसार हालसम्म ९९ यहाँको ९९ प्रतिशत काम सकिएको छ।  'अब खेल खेल्न आवश्यक केही सामग्री जडान गर्नुपर्छ,' उनले भने, 'सानातिना काम मात्र बाँकी हुन्। ठूलो काम भनेको छाना छाउने र एथलेटिक्स ट्र्याक बनाउन काम हो। छानाको काम एक सातामा सकिन्छ। ट्र्याक बनाउन भने केही समय लाग्ला। अब प्रतियोगिता मितिभन्दा अगावै रंगशाला पूर्ण रूपमा तयार हुन्छ।' एथलेटिक्स ट्र्याक तयार भएपछि मार्किङ गर्न अर्को जनशक्ति बोलाउनुपर्ने भएकाले यही मितिमा सकिन्छ भन्ने चाहिँ यकिन नभएको उनले बताए। कर्णाली प्रदेश खेलकुद परिषदका उपाध्यक्ष प्रमोद हमालले पनि रंगशालाको ९९ प्रतिशत काम सकिएको दाबी गरे। दुई अंकको स्वर्ण पदक कर्णालीले जित्ने लक्ष्यका साथ प्रदेशका दसवटै जिल्लामा खेल पूर्वाधार मर्मत र नयाँ निर्माणका काम भइरहेको पनि उनले बताए। 'सुर्खेतको प्रदेश रंगशालाबाहेक जिल्लामा पूर्वाधारको काम पूरा भएको छ,' उनले भने, 'प्रदेशभर २४ वटासम्म खेल खेलाउन सकिने गरी पूर्वाधार तयारी अवस्थामा छ।' परिषदका अनुसार निर्माणाधीन प्रदेश रंगशालामा १२ वटा खेल खेलाउन सकिनेछ। यहाँ दुइटा कभर्डहल, एथलेटिक्स ट्र्याक, फुटबल मैदान, दुइटा आउटडोर भलिबल कोर्ट, बास्केटबल र ह्यान्डबलका लागि कोर्ट, स्विमिङ पुल, सटरसहितको कम्पाउन्ड र पार्किङ छ। यस्तै क्रिकेट मैदान, इन्डोर क्रिकेट हल, कबड्डी, खोखो मैदान छ। फिफाको मापदण्डअनुसार एक सय पाँच मिटर लम्बाइ र ६८ मिटर चौडाइको फुटबल मैदान छ। सो मैदानमा १० हजार दर्शक बस्ने प्याराफिटको छाना लगाइनेछ। मैदानमा पानी परेको खण्डमा २०-२५ मिनेटभित्र सुक्ने गरी अत्याधुनिक प्रविधि जडान गरिएको छ। एक हजार पाँच सय दर्शक क्षमताको इन्डोर भलिबल कभर्डहल निर्माणको काम पनि केही समयभित्र सकिने परिषदले जनाएको छ।  रंगशालाभित्र खेलाडीका लागि चेन्जिङ कक्ष, वेटिङ कक्ष, आराम कक्ष, फिजियो कक्ष र मेडिकल कक्ष पनि छ। एथलेटिक्सका लागि चार सय मिटर ट्र्याक बनाएर आईएएफ मापदण्डबाट प्रमाणित गराइने परिषदले जनाएको छ। जसमा हाइजम्प, लङजम्प लगायत सम्पूर्ण विधाका प्रतियोगिता गर्न सकिनेछ। दसौं राष्ट्रिय खेलकुद प्रतियोगितालाई लक्षित गर्दै जिल्लागत रूपमा पनि केही संरचना निर्माण भएको परिषदका उपाध्यक्ष हमालले बताए। उनका अनुसार हुम्लामा हक्की मैदान, मुगुको रारामा कबड्डी मैदान, सुर्खेतको कालिञ्चोकमा क्रिकेट र रग्बी मैदान, वीरेन्द्रनगरकै चन्द्रगंगा मावि र गुरुङ चोकमा खेलमैदान, जुम्लामा रहेको खेल मैदानको प्याराफिट, सुर्खेतको वीरेन्द्रनगर-५ स्थित चिसापानीमा फुटबल मैदान, कालीकोट, दैलेख र रुकुमपश्चिममा कभर्डहल निर्माण तथा मैदान थालिएको थियो। यीमध्ये अधिकांशको काम सकिएको र केही पूर्वाधारको काम अन्तिम चरणमा रहेको हमालले बताए। दसौं राष्ट्रिय खेलकुद प्रतियोगितालाई लक्षित गर्दै वीरेन्द्रनगरमा सडक पूर्वाधारको स्तरोन्नति पनि भइरहेको छ। निर्माणाधीन रंगशाला आसपासका सडकलाई फुटपाथसहित चौडा बनाउन थालिएको छ। यीमध्ये पनि अधिकांश काम सकिइसकेका छन्। सडक पूर्वाधार स्तरोन्नतिका लागि विनियोजित एक करोड रुपैयाँमा रंगशाला आसपासका सडक मर्मत र कालोपत्र गर्ने काम जारी रहेको वीरेन्द्रनगरका प्रमुख मोहनमाया ढकालले बताइन्। उनका अनुसार दसौं राष्ट्रिय खेलकुदलाई लक्षित गरेर वीरेन्द्रनगरका सडकलाई आगामी चैतसम्म खाल्डारहित बनाउन लागिएको हो। नगरपालिकाले रंगशालाको दक्षिण र पूर्वपट्टी तीनवटा सडक विस्तार गरी कालोपत्र गर्ने काम जारी राखेको छ। 'हामीले वीरेन्द्रनगरको सडक पूर्वाधारलाई व्यवस्थित, आकर्षक र सफा बनाउने अभियान नै थालेका छौं। दसौं राष्ट्रिय खेलकुदको पूर्वसन्ध्यामा रंगशाला वरपरका जीर्ण सडक आकर्षक बनिसक्छन्,' मेयर ढकालले भनिन्, 'सडकमा बत्ती जडानदेखि फुटपाथ रंगरोगन गर्ने पनि योजना छ।' "
    },
    {
        "title": "माथिल्लो तामाकोशीको बिजुली उत्पादन नभएसम्म साँझमा उद्योगमा लोडसेडिङ हुने",
        "link": "https://www.setopati.com/kinmel/medical/346195",
        "content": "४५६ मेगावाटको माथिल्लो तामाकोशीबाट उत्पादन सुरू नभएसम्म बढी विद्युत माग हुने साँझको समय (पिक)मा औद्योगिक क्षेत्रको विद्युत केही कटौती हुने देखिएको नेपाल विद्युत प्राधिकरणले जनाएको छ। हिउँदयाम सुरू भएसँगै खोला तथा नदीहरूमा पानी घट्दा देशभित्रका नदी प्रवाही (आरओआर) जलविद्युत आयोजनाहरूको उत्पादन क्षमताभन्दा एक तिहाइ घट्ने तर पिक समयमा आन्तरिक माग धान्न भारतबाट विद्युत आयात गर्न नपाउँदा औद्योगिक क्षेत्रको विद्युत केही कटौती गर्नुपर्ने प्राधिकरणले जनाएको छ। चिसोका कारण यही समयमा विद्युतको माग बढ्ने तर नेपालको विद्युत प्रणालीमा सबैभन्दा बढी हिस्सा रहेको जलविद्युत आयोजनाहरूको उत्पादन घट्ने अवस्था छ। हिउँदयामको विद्युत माग र आपूर्ति व्यवस्थापन गर्न यो समयमा भारतबाट विद्युत आयात गर्नु पर्दछ। यसवर्ष सञ्चालनमा रहेका जलविद्युत आयोजनाहरूमध्ये सबैभन्दा ठूलो ४५६ मेगावाटको माथिल्लो तामाकोशीबाट उत्पादन बन्द हुँदा हिउँदयामको पिक समयको विद्युत व्यवस्थापनमा समस्या भइरहेको प्राधिकरणका प्रवन्ध निर्देशक कुलमान घिसिङले बताए। घिसिङले पिक समयमा औद्योगिकबाहेक अन्य ग्राहकको विद्युत आपूर्ति कटौती गर्नुपर्ने अवस्था नरहेको बताए।  असोज ११ र १२ गतेको अविरल वर्षाका कारण माथिल्लो तामाकोशीका संरचनामा क्षति पुर्‍याएको थियो।  आगामी पुस १० गतेभित्र विद्युत उत्पादन सुरू गर्ने र त्यसको १५ दिनभित्रमा पिक समयमा चलाउने गरी माथिल्लो तामाकोशीको मर्मत सम्भार भइरहेको प्राधिकरणको भनाइ छ। विद्युत माग कम हुने समयमा पानी जम्मा गरी आयोजनालाई पिक समयका ४ घण्टा पूर्ण क्षमतामा चलाउन सकिन्छ। \nभारतको केन्द्रीय विद्युत प्राधिकरणले नेपाल विद्युत प्राधिकरणलाई आगामी चैत २ गते (१५ मार्च २०२५)सम्म ढल्केबर–मुजफ्फपुर ४०० केभी क्रसबोर्डर प्रसारण लाइनमार्फत ६०० मेगावाट र टनकपुर–महेन्द्रनगर १३२ केभी प्रसारण लाइनबाट ५४ मेगावाट गरी दैनिक रूपमा ६५४ मेगावाटसम्म विद्युत आयात अनुमति दिएको छ। तर, पिक समय साँझ ५ देखि रातको ९ बजेसम्म भने विद्युत आयात गर्न नपाउने व्यवस्था छ।  त्यसपछि २०८१ चैत ३ देखि २०८२ असार १६ (१६ मार्च–३० जुन २०२५)सम्म सोलार आवर अर्थात् बिहान ६ बजेदेखि साँझ ६ बजेसम्म मात्र आयात गर्न पाउने स्वीकृति दिइएको छ। कार्यकारी निर्देशक घिसिङले माथिल्लो तामाकोशी पनि बन्द रहेको र पिक समयका ४ घण्टा भारतबाट विद्युत आयात गर्न समेत नपाउँदा औद्योगिक क्षेत्रको विद्युत केही कटौती गर्नुपर्ने वाध्यात्मक अवस्था सिर्जना भएको बताए।  घिसिङले भने, 'पिक समयमा आयात अनुमति पाएका छैनौं, माथिल्लो तामाकोशी सञ्चालनमा रहेको भए दिउँसो बढी आयात गरी तामाकोशीको जलाशयमा पानी जम्मा गरी पिक समयमा चलाउन सकिन्थ्यो, माथिल्लो तामाकोशीको मर्मत तीव्र गतिमा भइरहेको छ, आयोजना नआएसम्म औद्योगिक क्षेत्रमा पिक समयमा विद्युत केही कटौती गर्नुपर्ने अवस्था छ।' गत शुक्रबार बिहान ढल्केबर–नवलपुर १३२ केभी प्रसारण लाइनको तार (कन्डक्टर) चुँडिदा ढल्केबर पश्चिमका बारा र पर्सा औद्योगिक करिडोरमा विद्युत आपूर्ति प्रभावित भएको थियो। उक्त लाइनको मर्मत गरी सोमबार दिउँसोबाट सञ्चालनमा ल्याइएपछि विद्युत आपूर्ति नियमित भएको छ। यसैगरी, दर्चुलाको चमेलियादेखि कैलालीको अत्तरियासम्मको १३२ केभी प्रसारण लाइनअन्तर्गत बैतडी खोचलेक भन्ने स्थानमा रुख ढलेर एउटा सर्किटमा क्षति पुगेको छ। उक्त लाइनको मर्मत भइरहेको प्राधिकरणले जनाएको छ। "
    },
    {
        "title": "राजस्व संकलनमा १७ प्रतिशतको वृद्धि र पुँजीगत खर्चमा सुधार आएको छ: अर्थमन्त्री पौडेल",
        "link": "https://www.setopati.com/kinmel/economy/346187",
        "content": "उपप्रधान तथा अर्थमन्त्री विष्णुप्रसाद पौडेलले सरकारले अर्थतन्त्रलाई चलायमान बनाउन गरेको प्रयासले अर्थतन्त्रका सूचकहरू ओरालो लाग्ने क्रम रोकिएको बताएका छन्। सोमबार अर्थमन्त्रालयमा नेपाल आर्थिक पत्रकार संघ (नाफिज)को नवनिर्वाचित कार्य समितिलाई बधाई तथा शुभकामना दिँदै अर्थमन्त्री पौडेलले अर्थतन्त्रका सूचक चलायमान बन्ने क्रम बढेको बताएका हुन्। अर्थमन्त्री पौडेलले वर्तमान सरकारले अर्थतन्त्रमा देखिएका समस्या र चुनौती समाधानको लागि निरन्तर प्रयासरत रहेको उल्लेख गर्दै पछिल्लो समय अर्थतन्त्रका अधिकांश सूचकहरू सकारात्मक दिशामा फर्किएको बताए। अर्थमन्त्री पौडेलले भने, 'अर्थतन्त्रका सकारात्मक सूचकहरुलाई नकारात्मक बन्न नदिई लिएको आर्थिक वृद्धिको लक्ष्य हासिल गर्न सक्छौं। मूल्यवृद्धिलाई सीमाभित्र राख्न सफल भएका छौं।' सरकारले अर्थतन्त्रका समस्यालाई सुक्ष्म ढंगले विश्लेषण गरी समाधानका लागि एक–एक कदमहरू चाल्दै गएको समेत अर्थमन्त्री पौडेलको भनाइ छ। उनले अर्थतन्त्रमा देखिएका पछिल्ला सकारात्मक सूचकहरू सरकारको कामको परिमाण भएको समेत दाबी गरे। 'बैंकको ब्याजदर एकल अंकमा आउन सम्भव थिएन,' उनले थपे, 'ब्याजदर एकल अंकमा ल्याउनका लागि सरकारले केही काम गरेको छ।' गत वर्ष आर्थिक वर्षको चार महिनामा ३ प्रतिशत वृद्धि भएको राजस्व संकलन दर चालु आर्थिक वर्षको सोही अवधिमा १७ प्रतिशत पुगेको छ। अर्थतन्त्र सुधार गर्ने पृष्ठभूमिमा धेरै काम भएपछि पुँजीगत खर्चको दायरा समेत बढेको छ। यी सबै वर्तमान सरकारको कामको प्रतिफल भएको उनको भनाइ छ। उनले सरकारले मुलुकभित्र लगानीको वातावरण बनाउने र बैंकको निक्षेपलाई लगानीमा रुपान्तरण गर्ने, अन्तर्राष्ट्रिय लगानी भित्र्याउने, रोजगारी सिर्जना गर्ने र व्यवसायीहरूको मनोबल उच्च रूपमा बढाउने विषयमा बढी केन्द्रित भएर काम गरिरहेको बताए। अर्थमन्त्री पौडेलले समग्र अर्थतन्त्रलाई गतिशील बनाउने, उत्पादन, उत्पादकत्व वृद्धि गर्ने र रोजगारी अभिवृद्धि गर्ने उद्देश्यमा अर्थतन्त्रका सकारात्मक सूचकहरूलाई सदुपयोग गरेर जानु पर्नेमा जोड दिए। भेटका क्रममा नाफिज अध्यक्ष मेनुका कार्कीले सरकार अन्तर्निकाय समन्वयमा कमजोर देखिएकाले यसलाई सुधार गर्नुपर्नेमा जोड दिइन्। यस्तै, पुँजीगत खर्च वृद्धिमा जोड दिनुपर्ने तथा वैदेशिक लगानी भित्र्याउन थप मेहेनत गर्नुका साथै 'कन्ट्री रेटिङ'मा पाएको सम्मानजनक रेटिङको सदुपयोग गर्दै आर्थिक सुधारको उपाएको खोजी थाल्नुपर्ने बताइन्। "
    },
    {
        "title": "दिगो विकास लक्ष्यमा उल्लेखनीय प्रगति : अर्थमन्त्री पौडेल",
        "link": "https://www.setopati.com/kinmel/economy/346188",
        "content": "उपप्रधानमन्त्री एवम् अर्थमन्त्री विष्णुप्रसाद पौडेलले दिगो विकास लक्ष्यहरू प्राप्तिका लागि तयार पारिएका कार्ययोजना कार्यान्वयनमा नेपालले उल्लेखनीय प्रगति गरेको गरेको दाबी गरेका छन्। थाइल्याण्डको राजधानी बैंककमा आयोजित एसिया र प्रशान्त क्षेत्रमा विकासका लागि वित्तसम्बन्धी उच्चस्तरीय क्षेत्रीय परामर्श बैठकको उद्घाटन समारोहलाई सम्बोधन गर्दै पौडेलले यस्तो बताएका हुन्। उनले सीमित स्रोतहरू हुँदाहुँदै पनि सामूहिक  प्रयासका कारण विश्वव्यापी रूपमा नै दिगो विकास लक्ष्य प्राप्तिका लागि अदिस अबाबा एजेन्डा कार्यान्वयनमा महत्त्वपूर्ण प्रगति भएको बताए। अल्पविकसित र विकासोन्मुख देशहरूमा वित्तीय अन्तर विकास गतिको निरन्तरताका लागि महत्त्वपूर्ण मुद्दा भएको धारणा व्यक्त गर्दै अर्थमन्त्री पौडेलले बजेट योजना, स्रोत विनियोजनमा कुशलता, प्रभावकारी परियोजना कार्यान्वयन क्षमता विकास र दिगो खर्च व्यवस्थापन बढ्दो चुनौतीका रूपमा रहेको बताए। अधिकांश अल्पविकसित र विकासोन्मुख देशहरूले राजस्व परिचालन क्षमतामा सुधार गर्न संघर्ष गरिरहेको उल्लेख गर्दै अर्थमन्त्री पौडेलले डिजिटल आर्थिक कारोबारका नयाँ मोडालिटीहरूलाई करको दायरामा ल्याउने गरी कर प्रशासनको क्षमतालाई सुदृढ र प्रभावकारी बनाउन आवश्यक रहेको बताए। निश्चित लक्ष्यसहितको स्पष्ट आन्तरिक राजस्व परिचालन रणनीति तर्जुमा गरी प्रभावकारी कार्यान्वयनको आवश्यकता रहेको उनको भनाइ छ। अर्थमन्त्री पौडेलले हाल विश्व्यापी रूपमा देखा परेका आर्थिक तथा सामाजिक अनिश्चितता, भूराजनीतिक समस्या, सार्वजनिक ऋणको बढ्दो भार र आर्थिक असमानतालाई सामुहिक प्रयासबाट समाधान गर्नुपर्ने बताए। अर्थतन्त्रमा निजी क्षेत्रको लगानीलाई सदैव प्रोत्साहित गरिनुपर्ने पौडेलले बताए। कम विकसित र विकासोन्मुख देशहरूका लागि सार्वजनिक ऋण व्यवस्थापन अर्को महत्त्वपूर्ण मुद्दाका रूपमा रहेको उल्लेख गर्दै अर्थमन्त्री पौडेलले आगामी दिनमा उत्पादनशील एवम् प्रतिफलयुक्त क्षेत्रमा मात्रै सार्वजनिक ऋण उपयोग गर्नुपर्ने बताए। जलवायु परिवर्तनको प्रभावले नेपाल जस्ता हिमाली भू-भाग भएका देशमा बढी जोखिमयुक्त देखिएकोले जलवायु वित्तका लागि स्थापित कोषहरूको परिचालन जोखिमको विश्लेषणका आधारमा न्यायोचित रूपमा हुनुपर्ने बताए। "
    },
    {
        "title": "राँगा र भैँसीको मासु चीन निर्यात गर्न सम्झौता",
        "link": "https://www.setopati.com/kinmel/agriculture/346177",
        "content": "नेपालबाट राँगा र भैँसीको मासु चीन निर्यातका लागि सम्झौता भएको छ। काठमाडौंमा सोमबार भएको कार्यक्रममा हिमालयन फुड इन्टरनेसनल प्रालि र चीनको सांघाई जियान फुड प्रालिबीच उक्त सम्झौता भएको हो। सम्झौता कार्यक्रममा बोल्दै कृषि तथा पशुपंक्षी विकास मन्त्री रामनाथ अधिकारीले उक्त सम्झौता नेपाल–चीनबीच पशुजन्य उत्पादनको व्यापार सहजिकरणको लागि कोशेढुंगा सावित हुने बताए। ‘यो सम्झौताले नेपाल–चीनबीच पशुजन्य उत्पादनको व्यापार सहजिकरणको लागि कोशेढुंगाको रुपमा रहेको कुरा यहाँ राख्न चाहन्छौं। नेपाल र चीनबीच भएको सम्झौताले नेपाली किसानलाई राँगा, भैँसी पालनका लागि थप प्रोत्साहित गरेको छ,’ उनले भने। नेपालमा राँगा, भैँसी पालनको सुनिश्चितता गर्दै युवालाई पनि पशुपालनप्रति आकर्षण गर्नुपर्ने उनले बताए। नयाँ—नयाँ पशुपालनमा प्रविधिको प्रयोग गर्दै युवाहरूलाई आकर्षित गर्न सकिने उनको भनाइ छ। ‘हामीले युवालाई पनि यस पेसामा जोडेर पुस्तान्तरण गर्न जरूरी छ। पशु पालनका सन्दर्भमा नयाँ-नयाँ प्रविधिको प्रयोग गर्दै युवाहरूलाई पशुपालनतिर आकर्षण गर्न सकिन्छ,’ उनले भने। चीनमा मासु निर्यातको सम्भावना राम्रो रहेकाले स्वदेशमा रोजगारीको अवसर बढ्ने उनले बताए। (न्युज एजेन्सी नेपाल) "
    },
    {
        "title": "उमेर लुकाउनु पर्दैन, मोजाको स्टाइलले नै भन्छ तपाईं कति वर्ष हुनुभयो!",
        "link": "https://www.setopati.com/kinmel/jewellery/346166",
        "content": "जेन-जी फेसन राम्रो ब्रान्डका स्टाइलिस जुत्तालाई फेसनका रूपमा लिन थालेको त हाम्रो बा-आमा पुस्ता वा अझ त्योभन्दा अगाडिदेखि हो। हामी 'जेन-जी' (नयाँ पुस्ता) लाई भने जुत्ता मात्र होइन, जुत्ताभित्र लगाउने मोजा पनि ट्रेन्डी चाहिन्छ, स्टाइलिस चाहिन्छ, फेसनेबल चाहिन्छ। तपाईंहरूलाई लाग्यो होला — मोजा किन ट्रेन्डी चाहियो? जति ट्रेन्डी भए पनि आखिर जुत्ताभित्रै लगाउने त हो! प्यान्टले छोप्ने त हो! कसैको आँखामा नपर्ने र परे पनि धेरैले ध्यान नदिने मोजा जस्तोसुकै लाए पनि के मतलब! हाम्रो पुस्तालाई यो मञ्जुर छैन। हाम्रो निम्ति मोजा भनेको जुत्ताभित्र लगाउने चिज मात्र होइन। अरूले नदेख्ने गरी लगाउने चिज पनि होइन। केही समयअघिसम्म गोलीगाँठोभन्दा माथि नआउने छोटो मोजा बढी चल्तीमा थियो, जसलाई 'एंकल सक्स' भनिन्छ। यसको चलन हराइसकेको छैन। अहिले पनि धेरैले यस्तै मोजा लगाउँछन्। तर त्यो सँगसँगै आजभोलि गोलीगाँठोभन्दा माथिसम्म वा घुँडाभन्दा अलि तलसम्म आउने लामो मोजा ट्रेन्डिङमा छ, जसलाई 'क्रिउ सक्स' भनिन्छ। हुन त क्रिउ मोजा पनि नयाँ होइन। हाम्रै घरपरिवारमा पुरानो फोटो एल्बम हेर्ने हो भने सबैले क्रिउ मोजा लगाएको देखिन्छ। जहाँसम्म लगाउने स्टाइल छ, त्यसमा भने जेन-जीका किशोर-किशोरीले नवीनता भित्र्याएका छन्। उनीहरू पहिलेजस्तो आफ्नो मोजा जुत्ताभित्र लुकाउँदैनन्। प्यान्टले छोप्दा पनि छोप्दैनन्। बरू प्यान्ट नै मोजाभित्र घुसार्छन्। वा, प्यान्टको मोता मुजा मारेर घुँडाभन्दा तलसम्म सार्छन्। यसो गर्दा मोजा सबैले छर्लंग देख्छन्। यो जेन-जीको नयाँ फेसन हो। यही फेसनका कारण हिजोआज टिकटक र इन्स्टाग्रामतिर एउटा भनाइ प्रचलित छ — अब कसैले पनि आफ्नो उमेर लुकाउनुपर्दैन, मोजा लगाउने स्टाइलले नै भन्छ, तपाईं कति वर्ष हुनुभयो! यो जेन-जी स्टाइल अपनाउँदा तपाईंले लगाउने लुगा र जुत्तासँग मोजाको रङ र डिजाइन मेल खाएको छ कि छैन भन्ने चाहिँ ख्याल गर्नुपर्छ। सामान्यतया गोलीगाँठोभन्दा अलिकति माथिसम्म आउने 'क्रप्ड' प्यान्टमा क्रिउ मोजा बढी मेल खान्छ। जिन्स प्यान्ट लगाउनुभएको छ भने त्यसको तल्लो भाग दुई-तीनचोटि फोल्ड गर्दा पनि मोजा आकर्षक देखिन्छ। रङको कुरा गर्ने हो भने सेतो, कालो, कलेजी लगायत एउटै रङको सादा मोजा बढी फेसनमा छ। यसबाहेक रंगीबिरंगी गाढा मोजा, छिरबिरे, धर्का भएको, कोठा-कोठा भएको वा थरीथरीका बुट्टा भरिएको मोजा पनि हामी छानी छानी लगाउन सक्छौं। यो स्टाइलमा मौसमअनुसार पातलो वा बाक्लो मोजा लगाउन सकिन्छ। ब्रान्डेड मनपराउने कतिपयले ब्रान्डको लोगो कुँदिएको डिजाइन पनि प्रयोग गर्छन्। जेन-जी पुस्ताले त गर्मी महिनामा पनि चौबीसै घन्टा यस्तो मोजा लगाउँछन्। हाफ-प्यान्टमा त झन् क्रिउ मोजाको विकल्प नै छैन। हाफ-प्यान्टमा चप्पल लगाएर हिँडेको छ भने एउटा कुरा, नभए हाफ-प्यान्ट र जुत्ता लगाउँदा एंकल मोजा सुहाउँदा पनि सुहाउँदैन। क्रिउ मोजाको फेसन केटाभन्दा केटीहरूले बढ्ता अपनाएको पाइन्छ। खासमा यो फेसनको सुरूआत केटीहरूबाटै भएको हो। उनीहरूकै देखासिकी केटाहरूले पनि यो स्टाइल पछ्याउन थालेका हुन्।  यसै वर्षबाट स्नातक पढ्न थालेकी असनकी दीक्षिता मल्लले यो स्टाइलको मोजा लगाउन थालेको करिब दुई वर्ष भइसक्यो। प्लस-टू पढ्दा नयाँ मोजा लगाएर कलेज गएको दिन उनी खुसी हुँदै साथीहरूलाई देखाउँथिन्। दीक्षिताका अनुसार यो स्टाइलले मोजालाई पनि हाम्रो आउटफिट वा पोसाकको अभिन्न अंग बनाउँछ। 'हामी अब मोजामा पनि विभिन्न खालको फेसन गर्न सक्छौं,' उनी भन्छिन्, 'मोजालाई पनि पोसाकको हिस्सा मानेर रङ मिलाएर लगाउन सक्छौं।' 'हामी आफूले लगाउने हरेक कुरा स्टाइलिस होस् भन्ने चाहन्छौं। हामीलाई सर्ट स्टाइलिस हुनुपर्छ, प्यान्ट स्टाइलिस हुनुपर्छ, जुत्ता-चप्पलदेखि चस्माको फ्रेम र कानमा लगाउने झुम्कादेखि कपाल बाँध्ने क्लिपसम्म स्टाइलिस हुनुपर्छ। त्यसो भए मोजालाई मात्र किन हेला?' दीक्षिताको प्रश्न छ। 'क्रिउ मोजा बाहिरबाट देखिने गरी लगाउने फेसनले त जुत्ताकै शोभा बढाइदिन्छ। हामीले लगाउने लुगामा चमक दिन्छ,' उनी अगाडि भन्छिन्, 'सबभन्दा ठूलो कुरा त, यसले हाम्रो व्यक्तित्व नै 'कूल' देखिन्छ।' क्रिउ मोजाको फेसन नेपालमा मात्र होइन, संसारभरिकै जेन-जीमा लोकप्रिय छ। टिकटक, इन्स्टाग्राम रिल्स लगायत सामाजिक सञ्जालहरूमा जेन-जीका धेरै किशोर-किशोरीले नयाँ स्टाइलमा क्रिउ मोजा लगाएर भिडिओ हालेको पाइन्छ। त्यसले अरूलाई पनि यो स्टाइल पछ्याउन प्रेरित गरेको छ। कतिपय अन्तर्राष्ट्रिय सेलेब्रिटीहरूले पनि यो स्टाइल अपनाएको उनीहरूको भिडिओबाट देखिन्छ। यो त भयो फेसनको कुरा, यो फेसनले बजारमा चाहिँ कस्तो प्रभाव पारेको छ त? यही जान्न हामीले असन, इन्द्रचोक र न्यूरोडमा मोजा व्यापार गर्ने केही बिक्रेतासँग कुरा गर्‍यौं। उनीहरूका अनुसार बजारमा एंकल र क्रिउ दुवै खालका मोजा बराबर चल्तीमा छन्। तर ग्राहकको उमेरअनुसार उसले किन्ने मोजाको डिजाइन फरक पर्छ। 'सामान्यतया २५ वर्षभन्दा माथिका युवा एंकल मोजा खोज्छन्। त्योभन्दा कम उमेरका किशोर-किशोरी क्रिउ मोजा खोज्न आउँछन्,' असनका बिक्रेता विकासले भने, 'क्रिउ मोजा लगाउने स्टाइल पनि बदलिएको छ।' विकासले मोजा बेच्न थालेको १० वर्षभन्दा बढी भयो। उनी नाइकी र एडिडास ब्रान्ड लेखिएका मोजा बढी बेच्छन्। तर ती वास्तविक नाइकी वा एडिडास होइनन्। काठमाडौंमा खपत हुने धेरैजसो मोजा चीनबाट आउने उनी बताउँछन्। 'चाइनिज मोजा हो भन्ने सबैलाई थाहा छ। तैपनि नाइकी वा एडिडास लेखिएका मोजाको माग बढी छ,' उनले भने, 'धेरैजसो मान्छे सेतो र कालो मोजा खोज्न आउँछन्। छिर्केमिर्के वा बुट्टेदार मोजाभन्दा सादा मोजा नै धेरैको रोजाइमा पर्छ।' उनका अनुसार पछिल्लो समय घुँडा-घुँडासम्म आउने क्रिउ मोजाको माग एकदमै बढेको छ। 'यस्ता मोजा खोज्न आउनेमा केटीहरू धेरै छन्,' विकासले भने। करिब तीन वर्षदेखि खिचापोखरीमा मोजा बेच्दै आएका प्रणय पनि क्रिउ मोजाको बढ्दो लोकप्रियतासँग सहमत छन्। डिजाइनमा भने सादाभन्दा बुट्टेदार मोजा चल्न थालेको उनको अनुभव छ। ‘हिजोआज नयाँ पुस्ताका केटाहरू पनि केटीहरूले जस्तै बुट्टेदार मोजा खोज्छन्,' उनले भने, 'बरू ठुल्ठूला ब्रान्डहरू एडिडास, नाइकी, पुमा लेखिएका मोजा खोज्नेहरू धेरै हुन्छन्। उनीहरूलाई त्यो ओरिजिनल हो कि होइन मतलब हुँदैन, ब्रान्ड लेखिएको भने चाहिन्छ।' मोजाको इतिहास हेर्ने हो भने ढुंगेयुगका मान्छेले आफ्नो खुट्टा तातो राख्न मोजा लगाउन थालेको कथा पाइन्छ। त्यति बेला उनीहरू जनावरको छाला काटेर त्यसबाट मोजा बनाउँथे भन्ने इतिहासकारहरूको भनाइ छ। त्यसपछि इसापूर्व आठौं शताब्दीमा जनावरको रौंबाट बनेका मोजा प्रयोगमा आएको पाइन्छ। यही क्रममा पछि ऊन वा अन्य धागोले बुनेर मोजा बनाउने चलन सुरू भयो। यसरी जनावरको छाला हुँदै रौं र ऊनी धागोसम्म आइपुग्दा मान्छेले मोजा लगाउनुको एउटै उद्देश्य खुट्टालाई चिसो हुनबाट बचाउनु थियो। तर आज मोजाको प्रयोजन खुट्टा न्यानो राख्नुसँग मात्र छैन। जुत्ताले खुट्टा नबिझाओस् भनेर मोजा लगाउने चलन पनि अब पुरानो भइसक्यो। जेन-जी पुस्ता मोजा लगाउँछ फेसनको निम्ति, स्टाइलको निम्ति र ट्रेन्डी देखिन। प्यान्टबाट बाहिर देखिने गरी लगाइने क्रिउ मोजा जेन-जीको स्टाइल सिम्बोल बनेको त्यसैले हो। *** "
    },
    {
        "title": "अमेरिकी डलरको भाउ बढ्दा घट्यो युरो, यस्तो आजको सटही दर",
        "link": "https://www.setopati.com/kinmel/banking/346173",
        "content": "नेपाल राष्ट्र बैंकले आजका लागि विदेशी मुद्राको विनिमय दर निर्धारण गरेको छ। आजका लागि तय भएको विनिमय दरअनुसार अमेरिकन डलरको मूल्य लगातार उकालो लाग्दै गएको देखिन्छ । अमेरिकी डलर, युके पाउन्ड स्ट्रलिङ, स्वीस फ्रयाङ्क, क्यानेडियन डलर, साउदी अरेबियन रियाल, कतारी रियाल, युएई दिराम कुवेती दिनार, साउथ कोरियन वन, स्विडिस क्रोनरलगायतको मूल्य बढेको छ।यस्तै, युरोपियन युरोको भने भाउ घटेको छ। नेपाल राष्ट्र बैंकले तोकेको विनिमयदर अनुसार, अमेरिकी डलर एकको खरिदर १३५ रुपैयाँ ४९ पैसा र बिक्रीदर १३६ रुपैयाँ ९ पैसा कायम भएको छ । यस्तै, युरोपियन युरो एकको खरिददर १४२ रुपैयाँ १३ पैसा र बिक्रीदर १४२ रुपैयाँ ७६ पैसा, युके पाउन्ड स्ट्रलिङ एकको खरिददर १७१ रुपैयाँ ४० पैसा र बिक्रीदर १७२ रुपैयाँ १६ पैसा, स्वीस फ्रयाङ्क एकको खरिददर १५१ रुपैयाँ ८६ पैसा र बिक्रीदर १५२ रुपैयाँ ५३ पैसा तोकिएको छ। केन्द्रीय बैंकले अष्ट्रेलियन डलर एकको खरिददर ८६ रुपैयाँ आठ पैसा र बिक्रीदर ८६ रुपैयाँ ४६ पैसा, क्यानेडियन डलर एकको खरिददर ९५ रुपैयाँ १४ पैसा र बिक्रीदर ९५ रुपैयाँ ५६ पैसा, सिङ्गापुर डलर एकको खरिददर एक सय रुपैयाँ ३६ पैसा र बिक्रीदर एक सय रुपैयाँ ८० पैसा निर्धारण गरेको छ । त्यस्तै, जापानी येन १० को खरिददर आठ रुपैयाँ ८१ पैसा र बिक्रीदर आठ रुपैयाँ ८५ पैसा, चिनियाँ युआन एकको खरिददर १८ रुपैयाँ ६० पैसा र बिक्रीदर १८ रुपैयाँ ६८ पैसा, साउदी अरेबियन रियाल एकको खरिददर ३६ रुपैयाँ सात पैसा र बिक्रीदर ३६ रुपैयाँ २२ पैसा, कतारी रियाल एकको खरिदर ३७ रुपैयाँ १७ पैसा र बिक्रीदर ३७ रुपैयाँ ३३ पैसा कायम गरिएको  छ । केन्द्रीय बैंकका अनुसार थाई भाट एकको खरिददर तीन रुपैयाँ ९८ पैसा र बिक्रीदर तीन रुपैयाँ ९९ पैसा, युएई दिराम एकको खरिददर ३६ रुपैयाँ ८९ पैसा र बिक्रीदर ३७ रुपैयाँ पाँच पैसा, मलेसियन रिङ्गेट एकको खरिदर ३० रुपैयाँ ४३ पैसा र बिक्रीदर ३० रुपैयाँ ५६ पैसा निर्धारण भएको छ । यस्तै, साउथ कोरियन वन एक सयकोे खरिदर नौ रुपैयाँ ४४ पैसा र बिक्रीदर नौ रुपैयाँ ४८ पैसा, स्विडिस क्रोनर एकको खरिददर १२ रुपैयाँ ३६ पैसा र बिक्रीदर १२ रुपैयाँ ४१ पैसा र डेनिस क्रोनर एकको खरिदर १९ रुपैयाँ छ पैसा र बिक्रीदर १९ रुपैयाँ १४ पैसा तोकिएको छ । राष्ट्र बैंकले हङ्कङ डलर एकको खरिददर १७ रुपैयाँ ४३ पैसा र बिक्रीदर १७ रुपैया ५० पैसा रे कुवेती दिनार एकको खरिददर चार सय ४० रुपैयाँ २० पैसा र बिक्रीदर चार सय ४२ रुपैयाँ १५  पैसा, बहराइन दिनार एकको खरिददर तीन सय ५९ रुपैयाँ २० पैसा र बिक्रीदर तीन सय ६० रुपैयाँ ७९ पैसा कायम गरेको छ । यस्तै ओमनी रियाल एकको खरिदर तीन सय ५१ रुपैयाँ ९२ पैसा, बिक्रीदर तीन सय ५३ रुपैयाँ ४८ पैसा तोकिएको छ।भारतीय रुपैयाँ एक सयको खरिददर एक सय ६० रुपैयाँ र बिक्रीदर एक सय ६० रुपैयाँ १५ पैसा तोकेको छ । राष्ट्र बैंकले यो विनिमय दरलाई आवश्यकतानुसार जुनसुकै समयमा पनि संशोधन गर्न सकिने जनाएको छ।वाणिज्य बैंकले तोक्ने विनिमय दर भने फरक हुनसक्ने र अद्यावधिक विनिमय दर केन्द्रीय बैंकको वेबसाइटमा उपलब्ध हुने जनाइएको छ । "
    },
    {
        "title": "वार्षिकोत्सवको अवसरमा १५ दिन निःशुल्क दाँत परीक्षण सेवा",
        "link": "https://www.setopati.com/kinmel/business/346162",
        "content": "चितवन हिमाल डेण्टलले वार्षिकोत्सवको अवसरमा १५ दिनसम्म निःशुल्क दन्त परीक्षण सेवा दिने भएको छ। डेण्टलले पुस १ गतेदेखि १५ गतेसम्म यो सेवा दिने भएको हो। नारायणगढको शहीदचोकमा रहेको मुख्य कार्यालय र भरतपुरको सिएमसी अगाडि शाखाबाट यो सेवा लिन सकिने छ। डेण्टलका सञ्चालक जयराम जोशीका अनुसार दन्त परीक्षणमा कुनै शुल्क लाग्ने छैन। अन्य सम्पूर्ण उपचारमा ३० प्रतिशतसम्म छुटको व्यवस्था गरिएको उनले बताए। नमिलेको दाँतलाई वरिष्ठ अर्थोडेण्टीकहरूद्वारा मिलाइने, गिजा सुनिने, श्वास गन्हाउने, गिजाबाट रगत आउने तथा पुरानोभन्दा पुरानो दन्तहर्षको पनि यहाँ उपचार हुँदै आएको छ। दाँत सफा गर्ने तथा टल्काउने, दाँतमा सिसा, सिमेन्ट भर्ने, नयाँ दाँत झिक्नु पर्ने अथवा झिक्नै नपर्ने गरी फिक्स गरी राख्ने, दुखेको दाँतको जराबाटै उपचार (आरसिटी), दाँतमा हिरा राख्ने, दाँतको अत्याधुनिक कम्प्युटर प्रविधिबाट एक्सरे र दन्त प्रत्यारोपण सेवा समेत यस डेण्टलबाट दिँदै आएको उनले जानकारी दिए। डेण्टलका सञ्चालक रञ्जिता अधिकारीले दाँत सम्बन्धी जनचेतना फैल्याउन निःशुल्क परीक्षण शिविर सञ्चालन गरिएको बताइन्। उनकाअनुसार विदेशमा दन्त परीक्षण सेवा महँगो पर्ने भएकाले विदेशमा रहेकाहरू समेत यहाँ दाँतको उपचार गर्न आउने गरेका छन्। विदेश जाने तयारी गरेकाहरू अझै बढी दाँतको उपचारका लागि आउने गरेको उनले बताइन्। चितवन हिमाल डेण्टलमा वार्षिक ८ देखि १० हजार जनालाई सेवा दिंदै आएको उनले बताइन्। यहाँ नवलपरासी, गोरखा, धादिङ, लम्जुङ, मकवानपुरलगायतका जिल्लाबाट पनि सेवाग्राही आउने गरेका छन्। म्याग्जिलोफेसियल सर्जन डा. कृष्ण रेग्मीले दाँतको उपचारका लागि चितवनबाट अन्यत्र जान नपर्ने बताए। उनका अनुसार अहिले चितवनमा दाँतको सबै खालको सेवा उपलब्ध छ। "
    },
    {
        "title": "बैंकर्स संघको अध्यक्षमा सन्तोष कोइराला, शेरचनले लिए उम्मेदवारी फिर्ता ",
        "link": "https://www.setopati.com/kinmel/banking/346154",
        "content": "नेपाल बैंकर्स एसोसिएसनको अध्यक्षमा सन्तोष कोइराला चयन हुने भएका छन्। बैंकर अशोक शेरचनले उम्मेदवारी फिर्ता लिएसँगै कोइराला अध्यक्षका लागि चयन हुने भएका हुन्। शेरचनले अध्यक्षको उम्मेदवारी फिर्ता लिएको पुष्टि संघका प्रमुख कार्यकारी अधिकृत अनिल शर्माले गरेका छन्। १४ वर्षदेखि बैंकर्स संघमा सहमतिमै अध्यक्ष चयन हुँदै आएको छ। अन्तिम पटक २०६७ माघमा संघको अध्यक्षको लागि निर्वाचन भएको थियो। अध्यक्षको कार्यकाल दुई वर्षको हुन्छ। हाल संघमा एनएमबी बैंकका प्रमुख कार्यकारी अधिकृत सुनिल केसी अध्यक्ष छन्। \nआगामी पुस ३ गते संघको वार्षिक साधारण सभा छ। कोइराला हाल उपाध्यक्ष छन्। उनी अध्यक्ष हुने भएपछि सो पदमा ग्लोबल आइएमई बैंकका प्रमुख कार्यकारी अधिकृत सुरेन्द्र रेग्मी आउने भएका छन्। त्यस्तै, रिक्त सदस्य पदमा कुमारी बैंकका प्रमुख कार्यकारी अधिकृत रामचन्द्र खनाल र नेपाल बैंकका प्रमुख कार्यकारी अधिकृत तिलक राज पाण्डे आउने भएका छन्।  एक कार्यकाल पूरा गरेका एभरेष्ट बैंकका प्रमुख कार्यकारी अधिकृत सुदेश खालिङले सदस्यमा निरन्तरता दिने भएका छन्। "
    },
    {
        "title": "एनसेलको सेयर बिक्री रोक्न माग गरिएको सांसद सिंहको रिट हेर्दाहेर्दैमा",
        "link": "https://www.setopati.com/kinmel/information-technology/346152",
        "content": "सर्वोच्च अदालतले एनसेलको सेयर बिक्री रोक्न माग गरिएको रिटलाई हेर्दा हेर्दैमा राखेको छ। सोमबार न्यायाधीशहरू सपना प्रधान मल्ल र टेकप्रसाद ढुंगानाको इजलासले रिटलाई हेर्दाहेर्दैमा राखेको प्रवक्ता अच्युत कुईकेलले जानकारी दिए। रिट हेर्दाहेर्दैमा राख्नुको अर्थ अन्तिम किनारा नलाग्दासम्म निरन्तर सुनुवाइ हुनु हो। प्रतिनिधि सभा सांसद अमरेशकुमार सिंहले २०८० मंसिर २२ गते एनसेलको सेयर खरिद बिक्री रोक्न माग गर्दै सर्वोच्च अदालतमा रिट दायर गरेका थिए। उनले यसमा परमादेश समेत माग गरेका थिए। एनसेल एक्जियाटा लिमिटेड, नेपाल दूर सञ्चार प्राधिकरण, कम्पनी रजिष्ट्रारको कार्यालय, सञ्चार तथा सूचना प्रविधि मन्त्रालय, प्रधानमन्त्री तथा मन्त्रिपरिषदको कार्यालय/ आन्तरिक राजस्व विभाग ठूला करदाता कार्यालयलाई विपक्षी बनाएर सांसद सिंहले रिट दायर गरेका थिए। मलेसियन कम्पनी आजियाटाले एनसेलमा रहेको आफ्नो ८० प्रतिशत सेयर बेलायतको स्पेक्ट्रलाइट युके लिमिटेडलाई पाँच करोड अमेरिकी डलर (६ अर्ब ६६ करोड रूपैयाँ) मा बिक्री गरेको बताएको थियो। सात वर्षअघि एक खर्ब ४३ अर्ब रूपैयाँ खरिद गरिएको सेयर थोरै रकममा बिक्री गरेको, नेपाल बाहिर कारोबार गरेको, नियामकीय निकायलाई जानकारी नगराइएको भन्दै विवादमा तानिएको थियो। तत्कालीन प्रधानमन्त्री पुष्पकमल दाहाल प्रचण्ड नेतृत्वको सरकारले यस विषयमा छानबिन गर्न उच्चस्तरीय समिति पनि बनाएको थियो। पूर्वमहालेखापरीक्षक टंकमणि शर्माको संयोजकत्वमा २०८० मंसिर २१ गते‍ एनसेल प्रकरण अध्ययन तथा छानबिन समिति गठन भएको थियो। समितिमा सचिव फणिन्द्र गौतम, सहसचिव रितेशकुमार शाक्य, सहसचिव बाबुराम भण्डारी र सुजनकुमार काफ्ले सदस्य थिए। उक्त समितिले माघ १४ गते एनसेलको सेयर खरिद बिक्री यथास्थितिमा स्वीकार नगर्न सुझाव दिएको थियो। "
    },
    {
        "title": "अपर अरूणबाट विश्व बैंकले हात झिके स्वदेशी लगानीमै बनाइने ",
        "link": "https://www.setopati.com/kinmel/medical/346133",
        "content": "संखुवासभाको भोटखोला गाउँपालिकामा निर्माण हुने एक हजार ६३ मेगावाटको माथिल्लो अरूण अर्धजलाशययुक्त जलविद्युत आयोजनाको पहुँच मार्ग निर्माण सुरू भएको छ। आयोजनाको विद्युतगृहबाट बाँधस्थलसम्म पुग्ने २१ किलोमिटर पहुँच सडक निर्माण नेपाल विद्युत प्राधिकरणको अगुवाइमा धमाधम भइरहेको प्राधिकरणले जनाएको छ। २१ किलोमिटरमध्ये दुई किलोमिटर सुरूङ मार्ग निर्माण गर्नुपर्ने छ। भोटखोला गाउँपालिका–४ गोलाबजार नजिक छोङराङमा प्रस्तावित विद्युतगृहबाट माथिल्लो तटीय क्षेत्रमा पर्ने सोही गाउँपालिकाको वडा नं २ चेपुवा गाउँ नजिक बाँध निर्माणस्थलसम्म पुग्ने पहुँच सडक निर्माणाधीन छ।  छोङराङसम्म कोशी राजमार्ग पुगेको छ। कोशी राजमार्गलाई छोडेर  आयोजनास्थलतर्फ जान आयोजनाले अरूण नदीमा ७० मिटर लम्बाइ भएको स्टिल आर्क पुल निर्माण गरिरहेको छ। भोटखोला गाउँपालिका–४ नामासे र सोही गाउँपालिका–२ रुकुमा जोड्ने २ किलोमिटर सुरुङ मार्ग निर्माणका लागि आवश्यक बुमर, जेसिबी, लोडर, रोबोटिक सटक्रिट, सटक्रिट मेसिन, कंक्रिट पम्प, जेनेरेटर लगायत हेभी उपकरणहरू एवं निर्माण सामग्री हेलिकोप्टरबाट ढुवानी भइरहेको प्राधिकरणको भनाइ छ। दुवै स्थानसम्म पुग्न सडक नभएकाले कोशी राजमार्ग हुँदै गोलाबजार पुर्‍याइएका उपकरणलाई खोलेर एमआई–१७ तथा अन्य साना हेलिकोप्टर मार्फत ढुवानी गरिएको हो। हालसम्म तीन सय ट्रिपभन्दा बढी ढुवानी भइसकेको उल्लेख गरिएको छ। सुरूङ खन्नका लागि आवश्यक विस्फोटक पदार्थ भण्डारणका लागि बंकर र त्यसको रेखदेखका लागि खटिने सेनाका लागि कार्यालय तथा आवास निर्माणाधीन छ। उक्त सम्पूर्ण कामहरू सकिएपछि नामासे र रूकुमा दुवैतर्फबाट सुरूङ खन्न सकिने छ। छोङराङबाट नामासेसम्मको सडकको ट्रयाक खोल्न सुरू गरिएको छ। आयोजनाको कार्यालय तथा कर्मचारी अवास निर्माण अन्तिम चरणमा पुगेको छ। राष्ट्रिय वन क्षेत्रको जग्गा उपभोग र त्यहाँ रहेका रूख कटानको स्वीकृति प्रक्रियामा समय लाग्दा पहुँच मार्ग निर्माण डेढ वर्ष प्रभावित भएको थियो। प्राधिकरणका प्रवन्ध निर्देशक एवं आयोजनाको प्रवर्द्धक अपर अरूण हाइड्रो–इलेक्ट्रिक लिमिटेड सञ्चालक समितिका अध्यक्ष कुलमान घिसिङ, कम्पनीका प्रबन्ध–सञ्चालक फडिन्द्रराज जोशीलगायतको टोलीले शनिबार र आइतबार निर्माणस्थलको अनुगमन गरी निर्माणमा संलग्न आयोजना व्यवस्थापन, परामर्शदाता, निर्माण व्यवसायी र स्थानीय बासिन्दासँग छलफल गरेको छ। सबै पक्ष एउटै बोटमा यात्रा गरिरहेको उल्लेख गर्दै टोलीले आयोजनाको मुख्य संरचना निर्माणका लागि महत्त्वपूर्ण मानिएको पहुँच मार्ग निर्माणमा एक आपसमा समन्वय गरेर र सहयोगी भएर कामलाई तीव्रता दिन आग्रह गरेको छ। कार्यकारी निर्देशक घिसिङले पहुँच मार्ग निर्माणमा हालसम्म भएको प्रगतिबाट उत्साहित भएको र यसबाट अपर अरूण आयोजना अगाडि बढेको सन्देश गएको बताए। सुरूमा पहुँच मार्गको ट्र्याक खोल्न सकिएमा त्यसपछि निर्माण सामग्री ढुवानी गर्न सजिलो हुने भएकाले एक आपसमा समन्वय गरी सोही बमोजिम काम अगाडि बढाउन आयोजना व्यवस्थापन, परामर्शदाता र निर्माण व्यवसायीलाई निर्देशन दिए। कम्पनीका प्रबन्ध–सञ्चालक जोशीले निजी जग्गा अधिग्रहण भइसकेको र वन क्षेत्रको जग्गा उपभोग तथा रूख कटान स्वीकृति पाइसकेकाले पहुँच मार्ग निर्माण तीव्र अगाडि बढाउन समस्या नरहेको बताए।  पहुँच मार्ग निर्माणका लागि भारतीय कम्पनी गायत्री प्रोजेक्ट लिमिटेड र नेपालको कन्काई इन्टरनेसनल बिल्डर्सको संयुक्त उपक्रम (जेभी)बीच २०७९ फागुन ११ गते सात अर्ब ९१ करोड रूपैयाँमा करसहित ठेक्का सम्झौता भएको थियो। उक्त ठेक्का सम्झौता २०८० वैशाख २८ गतेबाट कार्यान्वयनमा आएको थियो। २०८२ को माघभित्र निर्माण सम्पन्न गर्ने लक्ष्य छ। 'विश्व बैंक पछि हटे स्वदेशी लगानीमा अपर अरूण निर्माण गर्छौं' प्राधिकरणका प्रवन्ध निर्देशक कुलमान घिसिङले अपर अरूणमा लगानीका लागि विश्व बैंक तयार नभएमा माथिल्लो तामाकोशीकै लगानी ढाँचामा निर्माण गरिने बताए। अयोजनाको अनुगमनमा भोटखोला गाउँपालिका–४ गोलाबजार पुगेका घिसिङले गाउँपालिका र अपर अरूण जलविद्युत आयोजना अदिवासी जनजाति सल्लाहकार परिषद्का पदाधिकारीसँगको छलफलमा आकर्षक र मुलुकको ऊर्जा क्षेत्र एवं समग्र अर्थतन्त्रलाई नै रुपान्तरण गर्न सक्ने आयोजना नेपालले निर्माण गर्नै पर्ने बताए। छलफलमा सहभागीहरूले विश्व बैंकको लगानीलाई लिएर आयोजनाको भविष्य अन्यौलमा परेको जानकारी आफूहरूले पाएको बताएका थिए। घिसिङले विश्व बैंकले लगानी नगर्ने अवस्था आएमा देशभित्रका बैंक तथा वित्तीय संस्थाहरू र स्वदेश तथा विदेशमा रहेका नेपालीको लगानीमा अपर अरूण अगाडि बढाइने उल्लेख गरे।  'विश्व बैंकले आफ्नो नेतृत्वमा एसियाली विकास बैंक, जापान अन्तर्राष्ट्रिय सहयोग नियोग लगायतलाई सहभागी गराएर करिब दुई अर्ब अमेरिकी डलर लगानी जुटाउने प्रक्रिया अगाडि बढाएको छ, अन्तिम चरणमा आएर वित्तीय व्यवस्थापनमा केही ढिलाइ भएको हो, विश्व बैंकको लगानीका लागि प्रशासनिक तथा कूटनीतिक रूपमा छलफल भइरहेको छ,'  घिसिङले भने। विश्व बैंक लगायतका विकास साझेदारले यदि लगानी नगर्ने अवस्था आएमा  देशभित्रका बैंक तथा वित्तीय संस्था र स्वदेश तथा विदेशमा रहेका नेपालीहरूलाई सेयर निष्कासनमार्फत रकम जुटाएर आयोजना अगाडि बढाइने घिसिङले बताए। 'आयोजनामा अर्बौं रूपैयाँ खर्च भइसकेको अवस्थामा आयोजना निर्माण गर्नुपर्छ, चुनौतीपूर्ण मानिएको प्रवेश सडक निर्माण सुरू भइसकेको छ, निर्माणमा अझै पनि चुनौती छन् त्यसको समाधान गरी कुनै पनि हालतमा आयोजना निर्माण गर्नुपर्छ, ढुक्ककासाथ भन्छु–स्वदेशी लगानी जुटाएर भए पनि आयोजना अगाडि बढ्छ,' उनले भने। लगानी जुटाउन विश्व बैंक र देशभित्रका बैंक तथा वित्तीय संस्थाहरूबीच समानान्तर छलफल अगाडि बढिरहेको उनले उल्लेख गरे। प्राधिकरणले नेपाल सरकार, प्रदेश सरकार, आयोजना प्रभावित जिल्लाका स्थानीय तह, आयोजना प्रभावित जिल्लाबासी, देशभरीका सर्वसाधारणको सेयर लगानी, अन्तर्राष्ट्रिय बहुपक्षीय विकास साझेदारको सहुलितपूर्ण ऋण र स्वदेशी बैंक तथा वित्तीय संस्थाको ऋण लगानी रहने गरी मिश्रित लगानीको नमुना परियोजनाको रूपमा अगाडि बढाउन लागिरहेको जनाएको छ। निर्माण अवधिको ब्याज, मूल्य वृद्धिलगायतसहित एक अर्ब ७५ करोड डलर (करिब दुई खर्ब १४ अर्ब) अनुमानित लागत रहेको अपर अरूणमा ७० प्रतिशत ऋण र ३० प्रतिशत स्वपुँजी (इक्विटी)बाट जुटाइने छ। विश्व बैंकको नेतृत्वको सहवित्तीयकरणमा अन्तर्राष्ट्रिय वित्तीय संस्थाबाट र  स्वदेशी बैंक तथा वित्तीय संस्थाबाट जुटाएर वित्तीय व्यवस्थापन गरिने योजना छ। यसका लागि हाइड्रोइलेक्ट्रिसिटी इन्भेष्टमेन्ट एण्ड डेभलप्मेन्ट कम्पनीको नेतृत्वमा ५३ अर्ब अर्ब स्वदेशी बैंक तथा वित्तीय स्वदेशी बैंक तथा वित्तीय संस्थाबाट सहवित्तीयकरणबाट लगानी जुटाउन समझदारीपत्र (एमओयू) भइसकेको छ। इक्विटीमध्ये ५१ प्रतिशत आयोजनाको प्रवर्द्धक अपर अरूण हाइड्रो इलेक्ट्रिक कम्पनीका संस्थापक सेयरबाट र ४९ प्रतिशत सर्वसाधारण सेयरबाट संकलन गरिने छ। जनताको जलविद्युत कार्यक्रममा समावेश माथिल्लो अरूणमा प्रदेश सरकार, आयोजना रहेको जिल्ला संखुवासभाका स्थानीय तह, नेपाल विद्युत प्राधिकरणलगायतका संस्थापक सेयर रहने छ। आयोजना प्रभावित बासिन्दा, देशभरका सर्वसाधारण लगायतको ४९ प्रतिशत साधारण सेयर रहने छ। आयोजनाको निर्माण सुपरीवेक्षणका लागि परामर्शदाता नियुक्त भई डिजाइन पुनरावलोकन तथा बोलपत्र सम्बन्धी कागजात तयारीको काम भइरहेको छ। सन् २०२६को सुरूवातबाट निर्माण सुरू गर्ने लक्ष्यका साथ निर्माण पूर्वका कामहरू भइरहेका छन्। आयोजनाको निर्माण सन् २०३१ भित्र सम्पन्न गर्ने लक्ष्य राखिएको छ। आयोजनालाई आवश्यक पर्ने २३२.१४ हेक्टर निजी जग्गा प्राप्ति करिब सम्पन्न भएको छ। अधिग्रहण गरिने जग्गाको करिब ९९ प्रतिशत मुआब्जा तथा क्षतिपूर्ति वितरण गरिसकिएको छ। आयोजनाबाट विस्थापितहरूको पुनस्र्थापना कार्य जारी छ। आयोजनाबाट करिब २२ घरधुरी विस्थापित हुने छन्। आयोजनाको निर्माणबाट वातावरणीय तथा सामाजिक प्रभावहरू तुलनात्मक रूपमा न्यून रहने अध्ययनले देखाएको छ। आयोजनालाई विद्युत बढी माग हुने हिउँदका ६ महिनामा दैनिक ६ घण्टा पूर्ण क्षमतामा चलाउने गरी डिजाइन गरिएको छ। आयोजनाबाट वार्षिक ४ अर्ब ५३ करोड युनिट ऊर्जा उत्पादन हुने छ।  यसमध्ये करिब ३० प्रतिशत ऊर्जा हिउँदमा उत्पादन हुने छ। उत्पादित विद्युतलाई करिब ६ किलोमिटर ४०० केभीको प्रसारण लाइनमार्फत संखुवासभाको हाइटारमा प्रस्तावित सबस्टेसनमार्फत राष्ट्रिय प्रणालीमा प्रवाह गरिने छ।  प्राधिकरणले माथिल्लो अरूणकै अंग रहने गरी ४० मेगावाटको इखुवा जलविद्युत आयोजना अगाडि बढाएको छ। इखुवा पनि जनता जलविद्युत कार्यक्रममा समावेश भएको आयोजना हो। "
    },
    {
        "title": "'विश्वका १०० प्रभावशाली महिला' मा परेकी शिलशिला, दिएकी छन् ३ सय जनालाई रोजगारी",
        "link": "https://www.setopati.com/kinmel/others/346094",
        "content": "गत साता बिबिसीले विश्वभरिबाट 'सय प्रेरक र प्रभावशाली महिला' को नाम सार्वजनिक गर्‍यो। यसमा नेपालकी शिलशिला आचार्य 'पर्यावरण र दिगो उद्यमी' को सूचीमा परिन्। डेढ दशकदेखि वातावरणका क्षेत्रमा काम गर्दै आएकी शिलशिला यसरी 'प्रेरक र प्रभावशाली महिला' का रूपमा चिनिन पाउँदा आफू निकै उत्साहित भएको बताउँछिन्। 'यसलाई मैले एक व्यक्तिको सफलताभन्दा पनि राष्ट्रकै सफलताका रूपमा लिएकी छु,' शिलशिलाले भनिन्, 'वातावरणका क्षेत्रमा मैले गरेको काम विश्वले पनि हेरेको रहेछ भनेर खुसी लागेको छ।' शिलशिला विगत पाँच वर्षदेखि 'अभनी भेन्चर्स' नामक कम्पनी चलाइरहेकी छन्। नकुहिने फोहोर प्रशोधन गर्ने यो कम्पनीमा हाल तीन सय जनाले काम गरिरहेका छन्। टोखामा रहेको कारखानामा उनीहरू फोहोर प्रशोधन गरी विभिन्न सामग्री बनाउँछन्। 'फोहोरमैला आफैमा समस्या होइन। हामीले नजानेर समस्या बनाएका हौं,' ३८ वर्षीया शिलशिलाले भनिन्, 'वातावरण र फोहोरमैलाका मुद्दामा हामी धेरै लड्यौं, संघीय सरकारदेखि स्थानीय तहसम्म पुग्यौं। तर प्रभावकारी ढंगले केही काम हुन सकेन। अब यो क्षेत्रमा युवालाई संलग्न गराउँदै छौं।' शिलशिलाले वातावरणका क्षेत्रमा काम गर्नेबारे पहिल्यैदेखि सोचेकी होइनन्। उनका आमाबुबाको सपना छोरीलाई डाक्टर बनाउने थियो। शिलशिलाले पनि यही नै सोचेकी थिइन्। सन् २००४ मा उनी एमबिबिएस तहको तयारी कक्षामा भर्ना भइन्। कक्षा चलिरहँदा किन हो, आफ्ना लागि डाक्टरबाहेक अर्को कुनै उपयुक्त क्षेत्र पनि छ कि भन्नेतिर उनको ध्यान गयो। चासो राखेर खोजी पनि गरिन्। यही क्रममा जलवायु परिवर्तनको कुराले उनको ध्यान खिच्यो। तयारी कक्षा सकेर करिब एक वर्षमा उनी एमबिबिएस प्रवेश परीक्षामा सहभागी भइन्। 'परीक्षा सफल भयो, सरकारी वृत्तिमा भर्ना पाउने भएँ। तर यतिन्जेलमा म चिकित्सा शिक्षा नपढ्ने र वातावरणका क्षेत्रमा काम गर्ने निष्कर्षमा पुगिसकेकी थिएँ,' उनले भनिन्, 'अठोट गरिसकेकाले आँट गरेर आमाबुबालाई भनेँ। चार वर्ष पढ्ने खर्च जुटाइदिनुहोस्, त्यसपछि आत्मनिर्भर हुन्छु भनेर आग्रह गरेँ। गाह्रै भयो तर मनाएरै छाडेँ।' यसपछि शिलशिला डाक्टर बन्ने बाटो छाडेर वातावरण विषय पढ्न काठमाडौं विश्वविद्यालयमा भर्ना भइन्। चार वर्ष पढाइ पूरा गर्दा उनले विश्वविद्यालयमा दोस्रो उत्कृष्ट स्थान हासिल गरिन्। राष्ट्रपतिका हातबाट पदक पाइन्। लगत्तै नर्वे सरकारको छात्रवृत्ति कार्यक्रममा एक नम्बरमा छनोट भइन्। विश्व वन्यजन्तु कोष, नेपाल कार्यक्रमबाट 'चन्द्र गुरूङ मेमोरियल फेलोसिप' पनि पाइन्। उनी स्नातकोत्तर तहको पढाइका लागि नर्वे पुगिन्। 'एकदमै खुसीको पल थियो त्यो। मेहनत गरेर पढ्ने र स्वदेश फर्केपछि वातावरण क्षेत्रमा केही राम्रो गर्ने काम हुटहुटी थियो। त्यही सपना बोकेर नर्वे पुगेँ,' उनले भनिन्। नर्वेको युनिभर्सिटी अफ बर्गनबाट 'जैविक विविधता र वातावरण व्यवस्थापन' विषयमा स्नातकोत्तर तहको पढाइ पूरा गरेर उनी सन् २०११ मा फर्किन्। वातावरणलाई सामाजिक र आर्थिक क्षेत्रसँग जोडेर काम गर्ने, वातावरण संरक्षणमा मद्दत गर्ने उनको अठोट थियो। त्यसै अनुसार 'भक्तपुर ग्रीन हाइवे अभियान' सुरू गरेको उनले बताइन्। सन् २०१३ मा उनी वातावरण र उद्यमशीलताको क्षेत्रमा काम गर्ने संस्था 'हिमालयन क्लाइमेट इनिसिएटिभ' मा आबद्ध भइन्। सँगै 'हाम्री बहिनी' नामको संस्था खोलेर सामाजिक उद्यम सुरू गरिन्। 'व्यक्तिले मात्र काम गर्न सम्भव थिएन। जे काम गर्न पनि संस्था चाहिन्थ्यो। केही साथीहरू मिलेर संस्था खोल्यौं र त्यसैमार्फत काममा अघि बढ्यौं,' उनले भनिन्। हाम्री बहिनीले प्लास्टिकको झोला विस्थापन गर्न विपन्न र निम्न आय भएका महिलालाई कपडाको झोला बनाउन लगायो। काठमाडौंका सुपरमार्केटहरूमा पुर्‍यायो। 'प्लास्टिकले वातावरण प्रदूषित बनाउँछ। फ्याँकिएका प्लास्टिक संकलन गरेर रिसाइकल गर्न महँगो पर्छ। प्लास्टिक नै विस्थापन गर्नुपर्छ भनेर हामीले कपडाको झोला बनाउने अभियान सुरू गर्‍यौं,' शिलशिलाले भनिन्, 'यसमा धेरै दिदीबहिनीले रोजगारी पाउनुभयो। हाम्रो उद्देश्य पनि प्लास्टिक झोलाको प्रयोग घटाउनु र दिदीबहिनीका लागि रोजगारी सिर्जना गर्नु थियो।' यो अभियानमा भाटभटेनी सुपरमार्केटले राम्रो साथ दियो। ‍कपडाको झोला बिक्री र प्रयोग बढ्यो। बिस्तारै हाम्रो बहिनीसँगै अन्य संघसंस्थाले पनि त्यस्तै झोला बनाउन थाले। यसपछि शिलशिलाले फोहोरको क्षेत्रमा काम थालिन्। उनले सडकमा फ्याँकिएका प्लास्टिक बोतल संकलन गरेर रिसाइकल गरिन्। यो काम नेपालमा सम्भव नभएकाले संकलित बोतल भारत पठाउँथिन्। रिसाइकल भएर बनेको सामान यता ल्याउँथिन्। दुई वर्ष यो काम गरेपछि उनले आफ्नै कम्पनी खोल्ने निधो गरिन्। कोरोना महामारीमा फोहोर व्यवस्थापन हुन नसकेको देखेर उनलाई फोहोर किनेर, प्रशोधन गरेर, नयाँ स्वरूपमा बेच्ने कम्पनी खोल्ने आइडिया आएको थियो।  'फोहोर व्यवस्थापनको काम कठिन हुन्छ तर रोजगारी सिर्जना र आम्दानीको सम्भावना राम्रो छ। यो क्षेत्र राम्ररी बुझ्न सक्दा धेरै काम गर्न सकिन्छ,' उनले भनिन्, 'मैले आफ्नो सबै योजना श्रीमान सुशील खड्कालाई सुनाएँ। हाम्रो सल्लाह मिल्यो र लगानी गर्‍यौं।' यसरी अभनी भेन्चर्स सुरू भएको हो। कम्पनीको आर्थिक पाटो सुशीलले हेर्छन् भने वातावरणीय पाटो शिलशिलाको जिम्मामा छ। कम्पनीले उद्यमीहरूसँग मिलेर काठमाडौंबाहेक अन्य सहरमा पनि काम गर्छ। यो कम्पनीका आठ वटा प्रशोधन केन्द्र छन् जहाँबाट सयौं टन फोहोर व्यवस्थापन हुन्छ।  'कम्पनीमा केही मेसिन छन् जसको मद्दतले कर्मचारीले कम मेहनतमा फोहोर वर्गीकरण गर्छन्। वार्षिक पाँच हजार टन फोहोर रिसाइकल हुन्छ,' शिलशिलाले भनिन्। यसरी फोहोर व्यवस्थापनमा सरकारसँगै निजी क्षेत्र र युवापुस्ता आउनुपर्छ भन्ने उनको मान्यता छ। 'सबै सहर र स्थानीय तहमा त्यहाँकै उद्यमीले काम गरेर फोहोर व्यवस्थापन गर्न र त्यसैबाट आम्दानी गर्न सक्छन्,' उनी भन्छिन्, 'टोखामा हामीले गरेको काम एउटा उदाहरण हुनसक्छ। देशभर यस्तो काम भए वातावरण स्वच्छ हुन्छ। आम्दानी पनि हुन्छ।' "
    },
    {
        "title": "कात्तिकमा ३० प्रतिशतले बढेको राजस्व किन घट्यो मंसिरमा?",
        "link": "https://www.setopati.com/kinmel/economy/346121",
        "content": "मंसिर महिनामा राजस्व संकलनमा उल्लेख्य कमी आएको छ। चालु आर्थिक वर्षमा कुनै पनि महिनामा राजस्व नघटेकोमा मंसिर महिनामा ११ प्रतिशतले कम संकलन भएको छ। यो गत वर्षको मंसिर महिनासँग तुलना गरिएको हो। आन्तरिक राजस्व विभाग र भन्सार विभागको तथ्यांक अनुसार मंसिर महिनामा समग्र राजस्व ७६ अर्ब रूपैयाँ संकलन भएको छ। जबकि गत वर्ष मंसिर महिनामा ८६ अर्ब रूपैयाँ संकलन भएको थियो। गत वर्षकै यिनै महिनासँग तुलना गर्दा साउनमा २०, भदौमा १३, असोजमा ५ र कात्तिकमा ३० प्रतिशतले राजस्व बढेको थियो। तर मंसिर महिनामा भने ११ प्रतिशतले घटेको छ। योसँगै कात्तिक मसान्तसम्म समग्र रूपमा १७ प्रतिशतले बढेको राजस्व मंसिर मसान्तसम्म आइपुग्दा १० प्रतिशतले मात्रै बढी छ। मंसिर महिनामा मुख्य रूपमा आयकरमा आएको कमीको कारण गर्दा यति धेरै राजस्व गिरावट देखिएको छ। आन्तरिक राजस्व विभागका अधिकारीहरू भने यो स्वाभाविक भएको प्रतिक्रिया दिन्छन्। गत वर्ष मंसिर महिनामा औसत भन्दा उल्लेख्य राजस्व संकलन भएको कारण यो वर्ष कम देखिएको उनीहरूको तर्क छ। २०८० को मंसिर महिनामा ४७ प्रतिशतले राजस्व बढेको थियो। गत वर्ष मंसिरमा किन बढ्यो र अहिले किन घट्यो त? यसको प्रमुख कारण विगतमा विवादमा रहेको करको सेटलमेन्ट योजना थियो। आर्थिक ऐन २०८० मा गरिएको व्यवस्थाअनुसार हिजो उठ्न नसकेको कर प्रणालीमा ल्याउने तर समयमै नबुझाएको कारण करदातालाई लाग्ने अतिरिक्त भार छुट दिने नीति लिइएको थियो। सबैभन्दा बढी अन्योलमा रहेको एफपिओको लाभमा लाग्ने कर र संस्थाहरू मर्जर तथा प्राप्तिबाट हुने लाभमा भएको करको कारण तिर्नुपर्ने पुँजीगत करको करदाताले सेटलमेन्ट गरेका थिए। यस कारणले मात्रै १६ अर्ब राजस्व संकलन भएको थियो। यो गत वर्षको आर्थिक क्रियाकलापमा आधारित नभएर विगतका वर्षहरूको आर्थिक क्रियाकलापमा आधारित राजस्व थियो। यही कारणले गर्दा गत वर्ष मंसिरमा धेरै राजस्व संकलन भएको थियो। 'कात्तिकमा पनि ३० प्रतिशतले राजस्व बढेको कारण ८४/८५ अर्ब रूपैयाँ राजस्व संकलन हुने अनुमान हाम्रो थियो, अपेक्षाकृत रूपमा संकलन भएन। तर गत वर्षको मंसिरसँग तुलनामा गरेर आर्थिक क्रियाकलाप नै निकै सुस्त भयो कि भनेर शंका गर्नुपर्ने होइन,' अर्थमन्त्रालयका एक अधिकारीले भने। महिनागत राजस्वमा मंसिर महिनामा आयकर मात्रै ४५ प्रतिशत र ब्याजकर ३४ प्रतिशतले कमी आएको छ। आयकर नै यति धेरै घटे पनि मंसिरमा संकलन हुने आन्तरिक राजस्व १८ प्रतिशतले कम भएको छ। तर, भन्सार राजस्वमा सुधार भएको कारण ११ प्रतिशतको मात्रै कमी देखिएको हो। पाँच महिनाको अवधिमा भने गत वर्षसँग तुलना गर्दा १० प्रतिशले राजस्व वृद्धिदर देखिन्छ। २०८१ साउनदेखि मंसिर महिनासम्म करिब चार खर्ब रूपैयाँको राजस्व संकलन भएको छ। जसमध्ये आयकर ६२ अर्ब ७० करोड संकलन भएको छ। यो गत वर्षको भन्दा ४ प्रतिशतले कम हो। आन्तरिक भ्याट ५२ अर्ब ८२ करोड संकलन भएको छ। यो गत वर्षको भन्दा १७ प्रतिशतले बढी हो। आन्तरिक अन्तशुल्क ४७ अर्ब ३२ करोड संकलन भएको छ। यो अघिल्लो वर्षको तुलनामा २३ प्रतिशले बढी हो। करिब एक खर्बको राजस्व 'ग्याप' चालु आर्थिक वर्षको मंसिर महिनासम्म सरकारले राखेको लक्ष्यभन्दा करिब एक खर्ब रूपैयाँ कम राजस्व संकलन भएको छ। अर्थमन्त्रालयले मंसिर मसान्तसम्म ४ खर्ब ९५ अर्ब रूपैयाँ राजस्व संकलन गर्ने लक्ष्य निर्धारण गरेको थियो। तर, यो अवधिसम्म करिब चार खर्ब रूपैयाँ मात्रै राजस्व संकलन भएको छ। सबैभन्दा ठूलो ग्याप आयकरमा नै देखिएको छ। सरकारले मंसिर मसान्तसम्म ७८ अर्ब ३८ करोड आयकर संकलन गर्ने लक्ष्य राखेको थियो। तर, लक्ष्यको ७८ प्रतिशत मात्रै संकलन भएको छ। अन्तशुल्क करिब लक्ष्य अनुसार नै संकलन भए पनि अन्य करहरू अपेक्षित उठ्न सकेका छैनन्। सरकारले चालु वर्षमा पनि ३८ प्रतिशत राजस्व संकलन बढाउने लक्ष्य निर्धारण गरेको थियो। विगतका कुनै पनि आर्थिक वर्षमा ३८ प्रतिशतले राजस्व संकलन बढ्न सकेको छैन। याे पनि हेर्नुस्: विगतको लाभ र प्रोत्साहनका कार्यक्रमले मंसिरमा ४८ प्रतिशतले बढ्यो राजस्व "
    },
    {
        "title": "दूध बेचेर महिनामै कमाउँछन् एक लाख रूपैयाँभन्दा बढी",
        "link": "https://www.setopati.com/kinmel/business/346116",
        "content": "नवलपरासी (बर्दघाट–सुस्तापूर्व)को गैँडाकोटका कृषकले दूध बिक्री गरेर मासिक एक लाख ५० हजार बचत गर्दै आएका छन्। गैँडाकोट–६ गैरीका व्यावसायिक पशुपालक कृषक नारायण पौडेलले गरेको पशुपालन व्यवसायबाट सबै खर्च कटाएर मासिक सो रकम बचत हुने गरेको जानकारी दिए। विसं २०७४ मा पौडेलले १५ लाख लगानी गरी सिर्जनशील उन्नत कृषि तथा पशु फार्म सञ्चालन गरेका थिए। ५  गाईबाट व्यावसायिक पशुपालन सुरु गरेका पौडेलसँग हाल सात माउ भैँसी, ९ माउ गाई एवं पाँच पाडी र एउटा बाच्छी छ। फार्ममा रहेकामध्ये १४ गाईभैँसी दुहुनो भएको र दुईवटा गाई ब्याउने रहेका बताए।   उनले दैनिक १५० लिटर दूध बिक्री गर्दै आएको बताए। 'साँझ र बिहान गरी दैनिक एक सय ५० लिटरसम्म दूध बिक्री गर्दै आएको छु, उनले भने, 'पशुपालन व्यवसायबाट अहिले मासिक रुपमा १ लाख ५० हजार बचत हुने गरेको छ।' फार्ममा उत्पादन भएको दूधसँगै गोबर मलसमेत बिक्री हुने गरेको उनले बताए। गाई भैँसीलाई दाना तथा घाँसखेतीका लागि मासिक बढीमा एक लाख ५० हजार जति खर्च हुने गरेको छ। 'पशुपालन व्यवसायसँग जोडेर चार कट्ठा क्षेत्रफलमा टमाटर, लौकालगायतका तरकारीसमेत लगाएको छु,' उनले भने, 'गाईभैँसीलाई आवश्यक पर्ने घाँसका लागि दुई बिघा क्षेत्रफल जमिन भाडामा लिएको छु।' यहाँ उत्पादन हुने दूध तथा तरकारी घरबाटै बिक्री हुने गरेको पौडेलको भनाइ छ। 'फार्ममा उत्पादन हुने तरकारी तथा दूध बिक्रीका लागि समस्या छैन,' उनले भने, 'तरकारीमा उचित मूल्य पाउन कठिन भए पनि दूध बिक्रीका लागि भने राम्रै मूल्य पाइन्छ।' आफूले उत्पादन गरेको दूध घरबाटै बिक्री हुने गरेको भन्दै पौडेलले गाईको दूध ७५ र भैँसीको दूध १०० मा बिक्री हुँदै आएको बताए। 'गाईभैँसीलाई खुवाउने दानासमेत घरमा नै बनाउने गरेको छु,' उनले भने, 'घाँस पराल काट्ने च्यापकटर र मकैसहितका खाद्यान्न पिसेर दाना बनाउने मेसिन पनि घरमै राखेको छु।' पशुपालनमा आफ्नी श्रीमती, दिदी र भिनाजुले सघाउने भन्दै आवश्यक परेको अवस्थामा घण्टे खेताला (काम गरेको घण्टाको आधारमा पारिश्रमिक लिने श्रमिक) समेत लगाउने गरेको बताए। 'हामी घरको चार जना मिलेर पशुपालनमा जुट्ने गरेका छौँ,' उनले भने, 'सधैँ सबै काम चार जनाले मात्रै गर्न नसक्ने अवस्थामा घन्टामा काम गर्ने खेताला पाइन्छ, उनीहरुलाई पनि काममा लगाउने गरेका छौँ,' उनले भने। गाईभैँसीको दूध हातले दुहुने गरेको पनि उनले बताए। १४ वटै गाईभैँसीको दूध दुहुन साढे एक घण्टा लाग्ने उनले बताए। व्यावसायिक रुपमा कृषि तथा पशुपालन सुरु गरेपछि कृषि ज्ञान केन्द्रबाट गोठ निर्माणका लागि रु एक लाख ५० हजार अनुदान पाएको उनले बताए। त्यसैगरी भकारो (गोठ) सफा गर्नका लागि नगरपालिकाबाट ७५ प्रतिशत अनुदानमा समरसेबल ट्युबबेल निर्माण गरेको पौडेलको भनाइ छ। फार्ममा पालेका गाईलाई कृत्रिम गर्भाधान र भैँसीलाई प्राकृतिकरुपमा गर्भाधान गराउने गरेको उनले बताए। "
    },
    {
        "title": "शिवम् सिमेन्ट्सको लाभांश घोषणा, बुक क्लोज कहिले?",
        "link": "https://www.setopati.com/kinmel/banking/346111",
        "content": "शिवम् सिमेन्ट्सले सेयरधनीहरूलाई लाभांश दिने घोषणा गरेको छ। कम्पनीको मंसिर २७ गते बसेको सञ्चालक समितिको बैठकले ८.५५ बोनस सेयर र कर प्रयोजनका लागि ०.४५ प्रतिशत नगद गरी कुल ९ प्रतिशत लाभांश दिने निर्णय गरेको हो। यस्तै, प्रस्तावित लाभांश पारित गर्न कम्पनीले पुस २९ गते साधारण सभा बोलाएको छ। सभा राष्ट्रिय सभागृह सिटी हल भृकुटीमण्डपमा बिहान ९ बजे सुरू हुनेछ। कम्पनीले साधारण सभा तथा लाभांश प्रयोजनका लागि पुस १७ गते बुक क्लोज गर्ने भएको छ। बुक क्लोजको आधारमा पुस १६ गतेसम्म कायम सेयरधनीले उक्त लाभांश पाउनेछन्। गत वर्ष कम्पनीले १५ प्रतिशत लाभांश घोषणा गरेको थियो।  "
    },
    {
        "title": "सोमबार बढ्यो सुनको भाउ, कतिमा हुँदैछ किनबेच?",
        "link": "https://www.setopati.com/kinmel/jewellery/346109",
        "content": "नेपाली बजारमा आज (सोमबार) सुनको मूल्य बढेको छ। आइतबार प्रतितोला दुई हजार दुई सय रूपैयाँ घटेको सुनको भाउ यसदिन प्रतितोला चार सय रूपैयाँ बढेको हो। नेपाल सुनचाँदी व्यवसायी महासंघका अनुसार आज छापावाल सुन प्रतितोला एक लाख ५१ हजार दुई सय रूपैयाँमा कारोबार भइरहेको छ।  आइतबार छापावाल सुन प्रतितोला एक लाख ५० हजार आठ सय रूपैयाँमा कारोबार भएको थियो।   त्यसैगरी, सोमबार चाँदीको मूल्य भने स्थिर रहेको छ। आइतबार प्रतितोला एक हजार आठ सय ४० रूपैयाँमा कारोबार भएको चाँदी सोमबार पनि सोही मूल्यमा किनबेच भइरहेको छ। आज अन्तर्राष्ट्रिय बजारमा भने सुन प्रतिऔंस २६ सय ५४ अमेरिकी डलरमा कारोबार भइरहेको छ। "
    },
    {
        "title": "बुटवलमा थपियो नयाँ केबलकार, दिनकै चढ्छन् हजार जना",
        "link": "https://www.setopati.com/kinmel/tourism/346016",
        "content": "बुटवलमा नयाँ पर्यटन गन्तव्य थपिएको छ — देउराली डाँडालाई पाल्पाको नुवाकोटगढीसँग जोड्ने सिद्धार्थ केबलकार। एक अर्ब रूपैयाँभन्दा बढी लगानीमा निर्माण गरिएको यो केबलकार चढ्न पर्यटकहरूको दैनिक भिड लाग्ने गरेको छ। औपचारिक उद्घाटन भने भएको छैन। व्यवस्थापक मनोज भुसालका अनुसार गएको दसैंबाट अनौपचारिक रूपमा सञ्चालन गरिएको यो केबलकार चढ्न दैनिक हजार जनाभन्दा बढी पर्यटक आउँछन्। सार्वजनिक बिदाको दिन एकदमै भिड लाग्ने भएकाले अघिल्लो दिन नै टिकट काट्नुपर्छ। टिकट दर एक जनाको ३ सय ५० रूपैयाँ छ। 'गएको भदौ २१ गते तीजको दिन हामीले परीक्षणका रूपमा केबलकार सञ्चालन गरेका थियौं। त्यसपछि दसैंदेखि यात्रुहरूका लागि खुला गर्‍यौं,' उनले भने, 'दसैंबाट अहिलेसम्म ८० हजारभन्दा बढीले केबलकार चढिसकेका छन्।'  सिद्धार्थ केबलकार बुटवल उपमहानगरपालिकाका १ र २ नम्बर वडाको सिमानामा पर्ने देउराली डाँडाबाट सुरू हुन्छ। त्यहाँ पर्यटकका लागि विश्व मानचित्र सहितको वाटर फाउन्टेन, ढुंगेधारा लगायतका आकर्षण छन्। सिद्धार्थ गौतमले जन्मिनेबित्तिकै चालेको भनिएका सात पाइलाको प्रतीकका रूपमा कमलको फूल आकृतिको लोटस पार्क पनि निर्माण गरिएको छ। सिद्धार्थ गौतमका ६ वटा पाइला देउराली डाँडा स्टेसनमा र सातौं पाइलासहित ५० फिट अग्लो बुद्धको मूर्ति सबभन्दा माथिल्लो नुवाकोटगढी स्टेसनमा निर्माण गरिएको छ। केबलकारको तल्लो स्टेसनमा घुमफिर गर्न, टिकटक बनाउन र केबलकारलाई पृष्ठभूमिमा राखेर तस्बिर खिच्न दैनिक सयौं आन्तरिक पर्यटक आउने गरेको भुसालले बताए। त्यहाँ पर्यटकहरूको निम्ति कफी-सप र रेस्टुरेन्टहरू निर्माण भइरहेका छन्। सबभन्दा माथिको नुवाकोटगढी स्टेसनमा पनि सांस्कृतिक डबली, ढुंगेधारा, साना-ठूला होटल, रेस्टुरेन्ट तथा रिसोर्ट निर्माण भइरहेको केबलकार प्रालिका अध्यक्ष राजेन्द्रसिंह गुरूङले जानकारी दिए।  'केबलकार निर्माण हाम्रो पहिलो चरणको काम थियो। यो सञ्चालनमा आइसकेपछि हामीले दोस्रो चरणको पूर्वाधार निर्माण अघि बढाएका छौं, ' उनले भने, 'अब नुवाकोटगढीमा सुविधासम्पन्न रिसोर्ट, जीपलाइन, बन्जीजम्पदेखि फूलबारीबाट देउराली स्टेसन जोड्ने झोलुंगे पुल लगायत संरचना बनाउँदै छौं।' सिद्धार्थ केबलकारको प्रस्थान विन्दु नजिकै बुटवलको जितगढी र मणिमुकुन्द सेन उद्यान छन् भने अन्तिम स्टेसन रहेको नुवाकोटगढी पनि यो क्षेत्रको एक प्रमुख ऐतिहासिक र पुरातात्त्विक सम्पदा स्थल हो। यिनै सम्पदा स्थललाई पर्यटन गन्तव्यका रूपमा विकास गर्न केबलकार निर्माण गरिएको हो। जितगढी किल्लाले नेपालको इतिहासमा ठूलो महत्त्व राख्छ। यही किल्लामा कर्णेल उजिरसिंह थापाको कमान्डमा रहेको नेपाली फौजले ब्रिटिस फौजलाई परास्त गरेको थियो। त्यस्तै, जहाँ अहिले मणिमुकुन्द सेन उद्यान छ, त्यहाँ राजा मणिमुकुन्द सेनको शितकालीन दरबार थियो। उनै राजाको गृष्मकालीन दरबार पाल्पाको नुवाकोटगढीमा थियो। नुवाकोटगढीमा भैरव कामना मन्दिर, राजा रूद्र सेनले स्थापना गरेको शिवलिंग, तोपाहान क्षेत्र, खरखजाना घर, राजा शुद्धोधनका गुरूऋषिको आश्रमस्थल, रानीकुवा लगायत ऐतिहासिक सम्पदाहरू छन्। केबलकार चढेर देउराली डाँडाबाट नुवाकोटगढी पुग्न ७ मिनेटभन्दा बढी लाग्दैन। भौगोलिक रूपमा बुटवल चुरे र तराईको संगम स्थल हो। तिनाउ, दानव लगायतका नदी यहीँबाट बग्छन्। बुटवलमा उखरमाउलो गर्मी हुँदा दुई किलोमिटर केबलकारको यात्राबाट पुग्न सकिने नुवाकोटगढीमा चिसो हावासहितको शितलता पाउन सकिन्छ।  ऐतिहासिक, धार्मिक, सांस्कृतिक, पुरातात्त्विक तथा पर्यटन दृष्टिले महत्त्वपूर्ण रहेको नुवाकोटगढीलाई हिल स्टेसनका रूपमा विकास गर्न २६ वर्षअघि नै गुरूयोजनासहित केबलकारको योजना अघि सारिएको थियो। २०५५ सालमा बुटवलका तत्कालीन मेयर भोजप्रसाद श्रेष्ठले पहिलोपटक यो योजना अघि बढाएका हुन्। केबलकार प्रालिका सञ्चालक माधव नेपालका अनुसार तिनाउ र बुटवल बजारको मनोरम दृश्य हेर्दै ऐतिहासिक स्थल नुवाकोटगढी पुग्न सकिन्छ। रूपन्देही र पाल्पा जिल्लाको संगम स्थलका रूपमा रहेको नुवाकोटगढीबाट उत्तरतर्फ मनोरम हिमशृंखला देखिन्छ भने दक्षिणतर्फ समथर फाँट देखिन्छ। 'बुटवल नजिकको ऐतिहासिक स्थल भएर पनि नुवाकोटगढी सधैं ओझेल परिरह्यो,' उनले भने, 'केबलकार सञ्चालनले नुवाकोटगढीको विकासमा ठूलो टेवा पुग्ने विश्वास लिएका छौं। लुम्बिनी आउने आन्तरिक तथा बाह्य पर्यटकलाई नुवाकोटगढीसम्म ल्याउने हाम्रो योजना छ।' दैनिक १० हजारसम्म यात्रु आवतजावत गर्न सक्ने केबलकारमा २५ वटा डब्बा छन्। एउटा डब्बामा ८ जना यात्रु बस्न सक्छन्। यात्रुको सुरक्षाका लागि केबलकारमा डबल प्रोटेक्सन लाइन रहेको, एउटा मोटर बिग्रिए वा लाइन गए अर्को मोटरले स्वत: काम गर्ने अध्यक्ष गुरूङले बताए। पाँचवटा संस्थासहित २२७ जना लगानीकर्ता रहेको केबलकारमा बुटवलकै करिब १९० जना लगानीकर्ता छन्। करिब ५० जना स्थानीयले यहाँ रोजगारी पाएका छन्। सिद्धार्थ केबलकार २०७७ फागुन ९ गते शिलान्यास गरिएको थियो। कोरोना महामारीबीच शिलान्यास गरिएको केबलकार लकडाउन र त्यसपछिको आर्थिक संकटका कारण साढे तीन वर्षमा बनेको हो। सामुदायिक वनको ६.०९८ हेक्टर क्षेत्रमा स्टेसन र रोपवे निर्माण गरेको केबलकार कम्पनीले उक्त क्षेत्र बराबर पाल्पामै जग्गा किनेर वृक्षरोपण गरी सरकारलाई हस्तान्तरण गरिसकेको जानकारी दिएको छ। तिनाउ नदीको उत्तर-पश्चिममा रहेको नुवाकोटगढीमा सिद्धार्थ केबलकार सञ्चालनमा आउँदा तिनाउकै उत्तरपूर्वको वसन्तपुरमा यसअघि नै लुम्बिनी केबलकार सञ्चालन भइसकेको छ। *** सबै तस्बिर: भगवती पाण्डे/सेतोपाटी    "
    },
    {
        "title": "नेपालमा कहिलेदेखि लागू हुन्छ टिकटक मनिटाइजेसन फिचर?",
        "link": "https://www.setopati.com/kinmel/information-technology/346069",
        "content": "टिकटकले कन्टेन्ट क्रिएटरहरूसँग सेफ्टी एम्बेसडर कार्यक्रम अन्तर्गत नेपालमा डिजिटल सुरक्षाबारे चेतना जगाउन कार्यक्रम गरेको छ। शनिबार काठमाडौंमा एक कार्यक्रम गर्दै टिकटकले सेफर टुगेदर अभियान सञ्चालन अन्तर्गत आफ्ना प्रयोगकर्ता र प्लेटफर्म दुवैको सुरक्षामा जोड दिएर के गर्न सकिन्छ र के गर्नुपर्छ भन्ने विषयमा केन्द्रित सामूहिक छलफल गरेको हो। कार्यक्रममा ओशिन सिटौला, पराक्रम राणा, मङ्गिता मानन्धर (माई डार्लिंग फुड), सुशान्त प्रधान, राष्ट्र विमोचन तिमल्सेना र श्री पाण्डेलगायत कन्टेन्ट क्रिएटर सहितको सामूहिक छलफल भएको थियो। वक्ताहरूले इन्टरनेटको जिम्मेवार प्रयोग र सुरक्षित सामग्री निर्माणको वकालत गर्दै गलत सूचना, उत्पीडन, साइबर बुलिङ, अनलाइन ठगीहरू लगायतका डिजिटत सुरक्षाका विभिन्न पक्षहरूबारे छलफल गरेका थिए।  कार्यक्रममा कसरी आकर्षक कन्टेन्ट सिर्जना गरेर राम्रो कन्टेन्ट क्रिएटर बन्न सकिन्छ भन्नेबारे कार्यक्रमका अतिथिहरूलाई सुझाव र दिशानिर्देशहरू पनि दिइएको थियो। त्यस्तै टिकटक प्लेटफर्ममा 'सेफ्टी सेन्टर' मा सुरक्षा अपडेटहरूका लागि केन्द्रीकृत स्थान प्रदान गरिएको र यसले प्लेटफर्ममा सुरक्षा दिन सबै कार्यहरू सम्बन्धी जानकारीहरू प्रदान गर्ने जनाइएको छ। सुरक्षा केन्द्रमा नयाँ प्रयोगकर्ता र अभिभावकहरूका लागि गाइड, सुरक्षा सुनिश्चित गर्न के गर्ने भन्ने जानकारी र पूर्ण गोपनीयता गाइड सहितका सबै टुल्स र सुझावहरू समावेश गरिएको बताइएको छ। नेपाल सरकारले फेसबुक, टिकटकजस्ता सामाजिक सञ्जाल सूचीकृत नगरे बन्द गर्ने भनेर तीन महिना समय दिएको थियो। जसअनुसार नभएपछि टिकटक प्रतिबन्ध गरिएको थियो। पछि टिकटक नेपाल सरकारले राखेका सबै सर्त र निर्देशिकाले व्यवस्था गरेका विषयमा सहमति जनाउँदै दर्ता भयो र प्रतिबन्ध पनि फुकुवा भएको हो। धेरै टिकटक प्रयोगकर्तालाई नेपालमा कहिलेदेखि मनिटाइजेसन फिचर सुरू हुन्छ भन्ने चासो देखिन्छ। हाल अमेरिका, जर्मनी, युके, फ्रान्स, इटाली, स्पेन लगायतका देशमा टिकटक मनिटाइजेसन फिचर उपलब्ध छ। दक्षिण एसियाका भने कुनै पनि देशमा यो फिचर उपलब्ध छैन। लाइभमार्फत् कन्टेन्ट बनाएर गिफ्टबाट आम्दानी गर्नेहरू धेरै भए पनि तत्काल दक्षिण एसियामा टिकटक मनिटाइजेसन फिचर सुरू हुने देखिँदैन। टिकटकले मनिटाइजेसन फिचर नभएका देशहरूमा सम्भाव्यता अध्ययन गरिरहेको छ। तर नेपाल लगायत दक्षिण एसियाली देशमा यो फिचर कहिले सुरू हुन्छ भन्ने अहिल्यै भन्न सकिने अवस्था छैन। "
    },
    {
        "title": "तनहुँ जलविद्युत् आयोजनाको एक हजार ४९३ मिटर सुरूङ ब्रेक थ्रु",
        "link": "https://www.setopati.com/kinmel/medical/346077",
        "content": "तनहुँ जलविद्युत् आयोजनाको प्याकेज–२ अन्तर्गत जलाशयको मुहान (इनटेक) बाट सुरू भई पेनस्टक पाइप रहने स्थानसम्मको एक हजार ४९३ मिटर लामो सुरूङ ‘ब्रेक थ्रु (छिचोलेको) भएको छ। मुख्य सुरूङबाट गएको पानीलाई २१३ मिटर लामो पेनस्टक पाइपमार्फत भूमिगत विद्युतगृहमा खसाली विद्युत् उत्पादनका लागि कंक्रिट लाइननिङ कार्य भइरहेको छ । उक्त कार्यका लागि पेनस्टक पाइप जडान कार्य अन्तिम चरणमा पुगेको आयोजनाका सञ्चारविज्ञ सचिन गौतमले जानकारी दिए। आयोजनाको सुरूङ, विद्युतगृह निर्माण र हाइड्रोमेकालिन तथा इलेक्ट्रोमेकानिकल उपकरण आपूर्ति, जडान तथा सञ्चालनलगायत प्याकेज–२ को निर्माणकार्य सिनो हाइड्रो कर्पोरेसन चीनले गरिरहेको छ। विद्युतगृहका सिभिल संरचना निर्माणकार्य पनि अन्तिम चरणमा रहेको आयोजनाले जनाएको छ। स्वीजयार्ड निर्माण, विद्युतगृहमा रहने उपकरण जडानलगायतका कार्य भइरहेका छन्। टेलरेस निर्माण सम्पन्न भएको छ। यस प्याकेजको समग्र भौतिक प्रगति करिब ६२ प्रतिशत छ। प्याकेज–३ अन्तर्गत दमौलीबाट चितवनको भरतपुरसम्म  २२० केभीको डबल सर्किट प्रसारण लाइन निर्माणका केइसी इन्टरनेशनल लिमिटेड, भारतले गरिरहेको छ। सञ्चारविज्ञ गौतमका अनुसार ३४.७ किमी प्रसारण लाइनमा पर्ने ९४ वटा टावरमध्ये ७८ वटा टावरको जग हालिएको छ भने ६९ वटा टावर खडा गरिएको छ। उक्त प्याकेजको समग्र निर्माण प्रगति ७४ प्रतिशत रहेको छ । एसियाली विकास बैंक (एडिबी) र नेपाल विद्युत् प्राधिकरणको उच्चस्तरीय टोलीले तनहुँस्थित सेती नदीमा निर्माणाधीन १४० मेगावाट जडित क्षमताको जलाशययुक्त तनहुँ जलविद्युत् आयोजनाको निर्माणकार्यले गति लिइरहेको छ। मुख्य संरचनालाई तीन प्याकेजमा विभाजन गरी निर्माणाधीन आयोजनाको समग्र प्रगति ६३ प्रतिशत रहेको छ। समग्र निर्माण २०८३ असारभित्र (सन् २०२६ मे) सक्ने लक्ष्य राखिएको आयोजनाका म्यानेजिङ डाइरेक्टर किरणकुमार श्रेष्ठले बताए। 'उनका अनुसार ऋषिङ गाउँपालिका–१ र व्यास नगरपालिका–५ को सिमाना भएर बग्ने सेती नदीमा १४० मिटर उचाइको मुख्य बाँध निर्माण गर्न लागिएको छ। प्याकेज–१ अन्तर्गत मुख्य बाँधको तल्लो तह क्षेत्रमा ग्राउटिङ भइरहेको छ,' उनले भने, 'क्रसर तथा चिस्यान प्लान्ट स्थापना गरी तयारी अवस्थामा राखिएको छ।' मुख्य बाँध निर्माण छिट्टै सुरू गर्न लागिएको छ। प्याकेज–१ को निर्माण प्रगति करिब ३६ प्रतिशत छ। प्याकेज–१ को निर्माण सोङ दा कर्पोरेसन, भियतनाम–कालिका कन्सट्रक्सन प्रालि नेपाल, जेभीले गरिरहेको छ। कम्पनीको पुँजी संरचना तथा वित्तीय व्यवस्थापन आयोजनाको कूल लागत (प्रसारण लाइन, ग्रामीण विद्युतीकरण तथा निर्माण अवधिको ब्याजसमेत) ५० करोड ५० लाख अमेरिकी डलर रहेको छ । यसका लागि एडिबीले १५ करोड, जापान अन्तर्राष्ट्रिय सहयोग नियोग (जाइका)ले १८ करोड ४० लाख, युरोपियन लगानी बैंकले आठ करोड ५० लाख र नेपाल सरकार/नेपाल विद्युत् प्राधिकरणले ८ करोड ६० लाख डलर ब्यहोर्ने गरी वित्तीय व्यवस्थापन गरिएको छ। "
    },
    {
        "title": "कम्बोडिया–भैरहवा सिधा उडान गर्न कम्बोडियाली समकक्षीसँग पर्यटनमन्त्रीले राखे प्रस्ताव ",
        "link": "https://www.setopati.com/kinmel/tourism/346067",
        "content": "संस्कृति, पर्यटन तथा नागरिक उड्डयनमन्त्री बद्रीप्रसाद पाण्डेले कम्बोडिया–भैरहवा–कम्बोडिया सिधा उडानको प्रस्ताव गरेका छन्। कम्बोडियाका संस्कृति तथा धार्मिक मामिला मन्त्री चाई बोरिनसँग आइतबार भएको शिष्टाचार एवं बिदाई भेटघाटका क्रममा मन्त्री पाण्डेले कम्बोडिया–भैरहवा–कम्बोडिया सिधा उडानको प्रस्ताव गरेका हुन्। मन्त्री पाण्डेले सरकारले पोखरा र भैरहवा अन्तर्राष्ट्रिय विमानस्थलमा उडान गर्ने वायुसेवा कम्पनीलाई दिएको सहुलियतबारे पनि जानकारी गराए। यस्तै दुवै देशका प्रमुख बौद्ध तीर्थस्थललाई जोड्ने गरी 'बौद्ध सर्किट' को विकास गर्न सकिने उनले बताए। भेटमा पर्यटन प्रवर्द्धनका लागि दुवै देशबीचमा कला, संगीत, र साहित्यमा सहकार्य तथा सांस्कृतिक महोत्सव कार्यक्रम र पर्यटन बोर्डहरूबीच साझेदारी गर्न सकिने विषयमा छलफल भएको थियो। यस्तै पारस्परिक पर्यटनलाई प्रोत्साहित गर्न प्रत्यक्ष उडान र भिसा प्रक्रियामा सहजीकरणको आवश्यकताबारे समेत दुई मन्त्रीबीच चर्चा भएको थियोे। संस्कृति तथा धार्मिक मामिला मन्त्री चाई बोरिनले मन्त्री पाण्डेलाई कम्बोडियाको औपचारिक भ्रमणको निम्ता समेत दिएका छन्। "
    },
    {
        "title": "२७ वर्षदेखि बन्द थियो टीकापुर विमानस्थल, आजदेखि सुरू भयो उडान",
        "link": "https://www.setopati.com/kinmel/tourism/346068",
        "content": "कैलालीको टीकापुर विमानस्थल आइतबारदेखि नियमित सञ्चालनमा आएको छ। यो विमानस्थल २७ वर्षदेखि बन्द थियो। आइतबार तारा एयरको वाइटी १७०१ नम्बरको ट्वीनअटर विमानमा चालक दलका तीनसहित ६ कर्मचारी र १२ यात्रु बोकेर दिउँसो १ः४४ बजे टीकापुर विमानस्थलमा अवतरण गरेको हो। पहिलो उडानमार्फत टीकापुर आइपुगेका संस्कृति, पर्यटन तथा नागरिक उड्डयन राज्यमन्त्री अरूणकुमार चौधरी लगायतलाई टीकापुर नगरपालिकाका प्रमुख रामलाल डगौरा, उद्योग वाणिज्य सङ्घ टीकापुरका उपाध्यक्ष कृष्ण बजगाइँ लगायतले स्वागत गरेका थिए। राज्यमन्त्री चौधरीले टीकापुर विमानस्थलको छिट्टै स्तरोन्नति गरी आगामी दिनमा काठमाडौ‌ं–टीकापुर सिधा हवाई उडान सञ्चालन गरिने बताए। ‘गत निर्वाचनमा पनि मैले टीकापुर विमानस्थल सञ्चालनको प्रतिबद्धता जनाएको थिएँ, आजदेखि टीकापुर विमानस्थल नियमित सञ्चालनमा आएको छ, यसको निरन्तरताका लागि मेरो प्रयास रहनेछ,’ उनले भने। टीकापुर नगरपालिकाको पहलमा काठमाडौंदेखि नेपालगञ्जसम्म यति एयरलाइन्समार्फत र नेपालगञ्जबाट ‘कनेक्टिङ फ्लाइट’ मार्फत टीकापुर विमानस्थलसम्म तारा एयरले उडान गर्ने गरी व्यवस्थापन गरिएको टीकापुरका नगरप्रमुख डगौरा थारूले बताए। विमानस्थलमा प्रत्येक साता आइतबार र बिहीबार काठमाडौं–नेपालगञ्ज–टीकापुर र टीकापुर–नेपालगञ्ज–काठमाडौं उडान हुनेछ। टीकापुर नगरपालिका र तारा एयरबीच प्रत्येक उडानमा न्यूनतम १५ सिटको रकम सुनिश्चित गर्ने गरी सम्झौता भएको नगरप्रमुख डगौरा थारूले जानकारी दिए। ‘यति एयरलाइन्सले काठमाडौं–नेपालगञ्ज र त्यहाँबाट कनेक्टिङ फ्लाइटमार्फत तारा एयरले नेपालगञ्ज–टीकापुर उडान भर्नेछ। यसका लागि एकमुष्ट काठमाडौँ–टीकापुरको एकतर्फी भाडा रू नौ हजार निर्धारण गरिएको छ’, उनले भने। लामो प्रयासपछि विमानस्थल सञ्चालन सम्भव भएको उल्लेख गर्दै यसका लागि संस्कृति, पर्यटन तथा नागरिक उड्डयन मन्त्री बद्रिप्रसाद पाण्डे, पर्यटन राज्यमन्त्री चौधरी, नेपाल नागरिक उड्डयन प्राधिकरण, विभिन्न राजनीतिक दलका प्रतिनिधि, स्थानीय सरोकारवाला, उद्योग वाणिज्य सङ्घ टीकापुर, व्यावसायी तथा सिद्धार्थ बिजनेश ग्रुप अफ हस्पिटालिटी लगायतलाई विशेष भूमिका निर्वाह गरेकामा उनले धन्यवाद दिए। उडानको टिकट बिक्रीका लागि आधिकारिक बिक्रेतामा पथिल होलिडेजलाई नियुक्त गरिएको छ। टीकापुरस्थित सिद्धार्थ होटल र काठमाडौंको तीनकुनेमा रहेको पथिल होलिडेजबाट पनि टिकट काट्न मिल्ने गरी व्यवस्था गरिएको छ। साथै यात्रुहरूले यति एयरलाइन्सको एप, विभिन्न ट्राभल एजेन्सी, खल्ती, इसेवालगायतका माध्यमबाट टिकट खरिद गर्न पनि सक्नेछन्। विमानस्थल सञ्चालनमा आएपछि धनगढी र नेपालगञ्ज विमानस्थल धाइरहेका टीकापुर नगरपालिका आसपासका कैलाली, सुर्खेत र बर्दियाका स्थानीयलाई सहज हुने अपेक्षा गरिएको छ। टीकापुर विमानस्थलमा हाल धावनमार्गमा ग्राभेल गरिएको छ। सिद्धार्थ बिजनेस ग्रुपका प्रमुख कार्यकारी अधिकृत कृष्णप्रसाद न्यौपानेले विमानस्थल सञ्चालनमा आएपछि टीकापुरलाई पर्यटकीय सहरका रूपमा विकास गर्न थप सहज हुने बताए। तारा एयरका प्रवक्ता सुदर्शन बर्तौलाका अनुसार काठमाडौंबाट बिहान १० बजे यति एयरलाइन्सको विमान नेपालगञ्जका लागि उडान भर्नेछ भने त्यहाँबाट दिउँसो १२ः३० बजे तारा एयरले यात्रु लिएर टीकापुर पुग्नेछ। सोही दिन दिउँसो १ः२० बजे तारा एयरको विमान नेपालगञ्जका लागि प्रस्थान गर्नेछ भने दिउँसो २ः०५ बजे यति एयरलाइन्सको विमानले यात्रु लिएर काठमाडौं आउने तालिका छ। त्यसैगरी काठमाडौंदेखि अछामको साँफेबगरस्थित विमानस्थलमा उडानका लागि पनि साँफेबगर नगरपालिका र तारा एयरबीच सहमति भइसकेको छ। यद्यपि साँफेबगरस्थित विमानस्थलमा परीक्षण उडानपछि मात्रै नियमित उडान हुनेछ। साँफेबगर नगरपालिकाले पनि तारा एयरसँग न्यूनतम १५ सिटका लागि सुनिश्चित गर्ने सम्झौता गरिसकेको छ अर्थात् न्यूनतम १५ सिट नभएमा नगरपालिकाले सो बराबरको रकम उपलब्ध गराउनेछ। "
    },
    {
        "title": "ललितपुरमा एक अर्ब ५० करोड लगानीको मल्टिभेन्यु 'द प्लाजा' सञ्चालनमा",
        "link": "https://www.setopati.com/kinmel/tourism/346059",
        "content": "ललितपुरको झम्सिखेलमा नेपालको सबैभन्दा ठूलो मल्टिभेन्यु 'द प्लाजा' सञ्चालनमा आएको छ। सिजी होल्डिङ्स कम्पनीले अन्तर्राष्ट्रिय स्तरको खाना र सेवासहितको मल्टिभेन्यु सञ्चालनमा ल्याएको हो। कुल एक अर्ब ५० करोड लगानीमा निर्माण भएको द प्लाजाको व्यवस्थापन सिग्नेचर इभेन्ट्स प्रालिले गरिरहेको छ। कुल १२ हजार वर्ग फिटको ठूलो हलमा थियटर सेटअप एकै साथ दुई हजार पाँच सयभन्दा बढी व्यक्ति बसेर कार्यक्रम गर्न सकिन्छ। ठूलो हललाई आवश्यकताअनुसार दुई र तीन वटा हलमा विभाजन गरेर पनि कार्यक्रम गर्न सकिन्छ। कुल ४३ हजार वर्गफिटमा निर्माण भएको द प्लाजामा तीन सयभन्दा बढी कार पार्किङको सुविधा छ।  प्लाजामा राष्ट्रिय तथा अन्तर्राष्ट्रिय सभासम्मेलन,  विवाह तथा व्रतबन्धलगायत कर्पोरेट बैठक र सानादेखि ठूला कार्यक्रम गर्न सकिन्छ। द प्लाजामा आवश्यकता अनुसार सचिवलाय र भिआइपी कक्षको पनि सुविधा छ। कार्यक्रमको उच्च स्तरको व्यवस्थापनका लागि द प्लाजाले आवश्यकताअनुसार आधुनिक र उच्च प्रविधिको साउण्ड तथा लाइट, सांस्कृतिक कार्यक्रम, मल्टिमिडिया र अडियो भिजुअलसहितको प्रबन्ध गर्ने जनाइएको छ। "
    },
    {
        "title": "'जेएमइभी जिएसई' गाडी नेपालमा सार्वजनिक, कति पर्छ मूल्य?",
        "link": "https://www.setopati.com/kinmel/automobiles/346048",
        "content": "नेपालमा जेएमइभी जिएसई इलेक्ट्रिक गाडी सार्वजनिक भएको छ। शौर्य अटोमोबाइल्स प्रालिले यो गाडी नेपाली बजारमा सार्वजनिक गरेको हो। शौर्य अटोमोबाइल्सले सर्वाधिक मूल्यवान प्रिमियम सेडानको रूपमा ख्याति कमाएको जेएमइभी जिएसई इभी सार्वजनिक गरेको हो। यो गाडीको ब्याट्री क्षमता ४९ किलोवाट रहेको छ।  यो गाडी एकपटक चार्ज गरेपछि ४२० किलोमिटरसम्म गुड्ने कम्पनीको दाबी छ। यसको ग्राउन्ड क्लियरन्स १७० मिमी रहेको हुँदा नेपालको विविध भू-भागको लागि पनि उपयुक्त हुनेछ। गाडीमा रहेको प्यानोरामिक मूनरुफले यात्रालाई झन् आरामदायी र अद्वितीय बनाउने विश्वास कम्पनीको छ।  यो गाडीमा यसमा ३६० डिग्री एभीएम भिजुअल सिस्टम रहेको छ। हाललाई यो गाडीको मूल्य नेपाली बजारमा ५३ लाख ९९ हजार रुपैयाँ तोकिएको कम्पनीले जनाएको छ। ग्राहकहरूले शौर्य अटोमोबाइल्सको दरबारमार्गस्थित रहेको शो-रुममा यस गाडीको अनुभव लिन र टेस्ट ड्राइभ बुक गर्न सक्नेछन्।  सार्वजनिक समारोहमा बोल्दै शौर्य अटोमोबाइल्सका कार्यकारी निर्देशक अखिल गुप्ताले जेएमइभी नेपालमाउपलब्धहुनुलेदिगोगतिशीलताप्रवर्द्धनरनेपाललाईहरितऊर्जातर्फलैजाने, शौर्यअटोमोबाइल्सकोप्रतिबद्धतालाईबलियोबनाएको बताए। शौर्य अटोमोबाइल्सका महाप्रबन्धक अधिर कुमार श्रेष्ठले भने, '१७१ मिमी ग्राउन्ड क्लियरेन्स, ४२० किलोमिटर रेन्ज र अत्याधुनिक सुविधाहरूका साथ जेएमइभी जिएसईले विद्युतीय सवारीसाधन बजारमा नयाँ अपेक्षाहरू स्थापना गरेको छ। यो सेडान मात्र सवारी साधन होइन यो नेपालको विद्युतीय सवारी साधनको परिदृश्यलाई परिवर्तन गर्ने गेम-चेन्जर हो।' यस्ता छन् जेएमइभी जिएसईका विशेषता: ब्याट्री क्षमता: ४९ किलाेवाट  मोटर आउटपुट: ९९ किलाेवाट रेञ्ज: ४२० किमी ( एनइडिसी परीक्षण) ग्राउन्ड क्लियरन्स: १७० मिमी (नेपालको विविध भू-भागका लागि उपयुक्त) प्यानोरामिक मूनरुफ: यात्राको अद्वितीय अनुभवका लागि ३६०° एभिएम भिजुअल सिस्टम: सुरक्षालाई थप मजबुत बनाउन मिशेलिन हाओयु  ४  म्युट टायरहरू: शान्त र सहज यात्रा सुनिश्चित गर्न बुट स्पेस: ४१० लिटर, दैनिक सुविधाको लागि उपयुक्त "
    },
    {
        "title": "डिजिटल सेफ्टी जागरुकताका लागि टिकटकले गर्‍यो सेफ्टी एम्बेसडरहरूसँग कार्यक्रम",
        "link": "https://www.setopati.com/kinmel/information-technology/346041",
        "content": "कन्टेन्ट क्रिएटरहरूसँग सेफ्टी एम्बेसडर कार्यक्रम अन्तर्गत नेपालमा डिजिटल सुरक्षाबारेमा चेतना जगाउन टिकटकले कार्यक्रमको आयोजना गरेको छ। शनिबार काठमाडौंमा एक कार्यक्रम गर्दै टिकटकले सेफर टुगेदर अभियान सञ्चालन अन्तर्गत आफ्ना प्रयोगकर्ता र प्लेटफर्म दुवैको सुरक्षामा जोड दिएर के गर्न सकिन्छ र के गर्नुपर्छ भन्ने विषयमा केन्द्रित सामूहिक छलफल आयोजना गरेको छ। कार्यक्रममा ओशिन सिटौला, पराक्रम राणा, मङ्गिता मानन्धर (माई डार्लिंग फुड), सुशान्त प्रधान, राष्ट्र विमोचन तिमल्सेना र श्री पाण्डेलगायत कन्टेन्ट क्रिएटर सहितको सामूहिक छलफल भएको थियो। वक्ताहरूले इन्टरनेटको जिम्मेवार प्रयोग र सुरक्षित सामग्री निर्माणको वकालत गर्दै गलत सूचना, उत्पीडन, साइबर बुलिङ, अनलाइन ठगीहरू लगायतका डिजिटत सुरक्षाका विभिन्न पक्षहरूबारे छलफल गरेका थिए।  अर्कातर्फ कसरी आकर्षक कन्टेन्ट सिर्जना गरेर राम्रो कन्टेन्ट क्रिएटर बन्न सकिन्छ भन्नेबारे कार्यक्रमका अतिथिहरूलाई सुझाव र दिशानिर्देशहरू पनि दिइएको थियो। टिकटक प्लेटफर्ममा 'सेफ्टी सेन्टर' मा सुरक्षा अपडेटहरूका लागि केन्द्रीकृत स्थान प्रदान गरिएको र जसले प्लेटफर्ममा सुरक्षा दिन सबै कार्यहरू सम्बन्धी जानकारीहरू प्रदान गरिने जनाइएको छ। सुरक्षा केन्द्रले नयाँ प्रयोगकर्ता सुरक्षा गाइड, अभिभावकहरूका लागि गाइड, सुरक्षा सुनिश्चित गर्न के गर्ने भन्ने बारेका स्रोतहरू र पूर्ण गोपनीयता गाइड सहित टिकटकका सुरक्षा सुविधा र उपायहरूबारे सबै टुल्स र सुझावहरू पनि समावेश गरिएको बताइएको छ। "
    },
    {
        "title": "दुई दिनमा ३४ सय रूपैयाँ घट्यो सुनको भाउ, कतिमा हुँदैछ किनबेच?",
        "link": "https://www.setopati.com/kinmel/jewellery/346039",
        "content": "नेपाली बजारमा आज (आइतबार) पनि सुन–चाँदीको भाउ घटेको छ। अघिल्लो कारोबार दिन अर्थात् शुक्रबार प्रतितोला एक हजार दुई सय रूपैयाँ र आइतबार प्रतितोला दुई हजार दुई सय रूपैयाँ गरी यो दुई दिनमा सुनको भाउ प्रतितोला तीन हजार चार सय रूपैयाँ घटेको हो। नेपाल सुनचाँदी व्यवसायी महासंघका अनुसार आज छापावाल सुन प्रतितोला एक लाख ५० हजार आठ सय रूपैयाँमा कारोबार भइरहेको छ। शुक्रबार छापावाल सुन प्रतितोला एक लाख ५३ हजार एक सय रूपैयाँमा कारोबार भएको थियो। यसैगरी, आइतबार चाँदीको मूल्य पनि घटेको छ। यस दिन चाँदीको मूल्य प्रतितोला एक हजार आठ सय ४० रूपैयाँमा कारोबार भइरहेको छ। शुक्रबार चाँदी प्रतितोला एक हजार आठ सय ६० रूपैयाँमा कारोबार भएको थियो।  यो मूल्य अघिल्लो दिनको तुलनामा प्रतितोला २० रूपैयाँ घटेको हो। आज अन्तर्राष्ट्रिय बजारमा भने सुन प्रतिऔंस २६ सय ४९ अमेरिकी डलरमा कारोबार भइरहेको छ। "
    },
    {
        "title": "एनसेलले ल्यायो विशेष बोनस अफर",
        "link": "https://www.setopati.com/kinmel/information-technology/345977",
        "content": "एनसेलले एक विशेष साप्ताहिक फ्ल्यास सेल्स अफर ल्याएको छ। यो योजनाले प्याक लिएर अफरमा सहभागी हुने प्रत्येक ग्राहकलाई प्रत्येक शनिबार डेटा वा भ्वाइस टक टाइम बोनस प्रदान गर्ने कम्पनीले जनाएको छ। शनिबारका दिन मात्र उपलब्ध हुने यो अफरले ग्राहकलाई बिना कुनै अतिरिक्त शुल्क थप सेवा प्रदान गर्छ। मंसिर २२ बाट सुरू यो अफर पुस १३ सम्म लागू रहनेछ र यो अवधिको हरेक शनिबार ग्राहकहरुले सधैं अनका निश्चित प्याकहरु र अनलिमिटेड डेटा प्याकहरूको खरिदमा बोनस डेटा वा भ्वाइस टक टाइमको फाइदा लिन सक्ने कम्पनीले जनाएको छ। प्याकको आधारमा, ग्राहकहरूले १ जिबीदेखि १० जीबी डेटा वा १० देखि १०० मिनेटसम्मको अननेट टक टाइम बोनसको रूपमा प्राप्त गर्छन्। यो अफर लिन ग्राहकले आफ्नो डिभाइसमा एनसेल एप राख्नुपर्छ। एप नभएको खण्डमा डाउनलोड गरी ग्राहकले आफ्नो एनसेल नम्बर प्रयोग गरेर लग इन वा साइन अप गर्नुपर्छ। कम्पनीका अनुसार प्रत्येक शनिबार एनसेल एपको फ्ल्याश सेल्स सेक्सनमा गई सधैं अन वा अनलिमिटेड डेटा प्याकहरू खरिद गर्न सकिन्छ। खरिद पश्चात तत्काल बोनस डेटा वा टक टाइम प्राप्त गर्न सकिन्छ। यो अफर सधैं अनका ३९९ रूपैयाँदेखि ९९९ रूपैयाँसम्मका प्याकहरू र ५०, १२५ र ९९९ रूपैयाँका अनलिमिटेड डेटा प्याकहरुमा उपलब्ध छ। प्याक सुरू भएसँगै ग्राहकले बोनस डेटा र टक टाइम पाइनेछ। उदाहरणका लागि ३९९ रूपैयाँको सधैं अन लिने ग्राहकले प्याकमा पाइने (८ जिबी डेटा, ३९९ मिनेट टक टाइम र ३९ वटा एसएमएस) सेवा बाहेक थप १ जिबी डेटा बोनस स्वरुप पाउनेछन्।  त्यस्तै, अनलिमिटेड डेटा प्याक खरिद गर्नेले पनि बोनस टक टाइम पाउनेछन्। जस्तै ३ दिनको समयसीमा रहेको १२५ रूपैयाँ पर्ने अनलिमिटेड डेटा प्याकको खरिदमा ग्राहकले २० मिनेट अननेट टक टाइम बोनस पाउनेछन्। यो अफरले बिना कुनै अतिरिक्त शुल्क थप सेवा बोनसका रूपमा प्रदान गर्ने र ग्राहकलाई डिजिटल बन्न सहयोग गर्ने भएकोले यसले विशेष महत्व राख्ने एनसेलले जनाएको छ। सधैं अन प्याक खरिद गर्ने ग्राहकले एनसेल एपको माध्यमबाट आफ्नो बाँकी डेटालाई भ्वाइसमा वा बाँकी भ्वाइसलाई डेटासँग साट्न सक्ने विशेष सुविधा पनि प्रदान गर्दै आएको छ।     "
    },
    {
        "title": "२४ वर्षदेखि डिजेल गाडी चलाएको कम्पनीले थप्यो १० करोडका बिजुली माइक्रो",
        "link": "https://www.setopati.com/kinmel/economy/345971",
        "content": "विगत २४ वर्षदेखि निरन्तर डिजेलबाट चल्ने माइक्रो र ठूला बस चलाइरहेको सामाखुसी यातायात प्रालिले बिजुली गाडीतर्फ यात्रा मोडेको छ। सामाखुसी यातायातले बिहीबारदेखि डिजेलबाट चल्ने केही माइक्रो गाडीको साटो बीसवटा बिजुली माइक्रोबस थपेको हो। दस करोड ३० लाख रूपैयाँ लगानीमा बीसवटा बिजुली माइक्रो थपिएको प्रालिका अध्यक्ष सानुकाजी प्रजापतिले जानकारी दिए। कम्पनीले अहिले एनएसी (सुन्धारा/न्यूरोड गेट) र रत्नपार्कबाट बानियाँटार, झोर, टोखा, मनमैजु, म्हैपी र सूर्यदर्शन हाइट लगायत स्थानमा यस्ता गाडी चलाइरहेको छ। बिजुली माइक्रो पनि यिनैमध्येका रूटमा चलाइने प्रजापतिले बताए। सामाखुसी यातायातले २४ वर्षदेखि डिजेल गाडी मात्रै चलाइरहेको थियो। ९५ वटा जापानी माइक्रो र ५० भन्दा बढी ठूला बस सञ्चालनमा थिए। अध्यक्ष प्रजापतिका अनुसार बीस वर्ष पुराना गाडी चलाउने नपाउने सरकारी नियम छ। नयाँ गाडी फेर्दा बिजुली गाडी किनेको उनले बताए। '३५ वटा जति जापानी गाडी बीस वर्ष चलेपछि विस्थापन गर्नुपर्‍यो। तिनको सट्टाभर्नामा बीसवटा बिजुली माइक्रो थपेको हुँ। सबै एकैपटक थप्न नसके पनि क्रमशः थप्दै जाने योजना छ,' उनले भने। सामाखुसी यातायात प्रालिले २०५७ सालदेखि सार्वजनिक यातायात चलाइरहेको छ। सुरूमा सातवटा गाडीबाट सेवा सुरू गरिएको थियो। अहिले ८० वटा माइक्रो र ५० वटाभन्दा धेरै ठूला बस चलिरहेको प्रजापतिले बताए। 'हालसम्म बस तथा माइक्रोमा १३ अर्ब रूपैयाँभन्दा बढी लगानी परिसकेको छ,' उनले भने। टोखा, झोर, मनमैजु, म्हैपी लगायत स्थानका यात्रुलाई सहज सेवा दिने उद्देश्यले काम गरिरहेको पनि उनले बताए। 'म पनि त्यतैको स्थानीय हुँ। आफ्नो क्षेत्रका सबै मानिसहरूले सहज यातायात गर्न सकुन भन्ने हिसाबले काम गरिरहेको छु। हामीले जति सेवा थप्यो, उति नै सुविधा हुन्छ भन्ने लागेको छ,' उनले भने। अहिले सामाखुसी यातायातले चालक, सहचालक तथा कम्पनीका विभिन्न पदमा गरी तीन सयभन्दा धेरैलाई रोजगारी समेत दिइरहेको उनले बताए।     "
    },
    {
        "title": "नेपाल बैंक गोलबजार शाखाको भवन उद्घाटन",
        "link": "https://www.setopati.com/kinmel/banking/345968",
        "content": "नेपाल बैंकको सिराहा जिल्ला स्थित गोलबजार शाखाको भवन उद्घाटन भएको छ। बैंक स्थापना भएको ४८ वर्षपछि बैंकको आफ्नै स्वामित्वको नवनिर्मित भवनबाट बैंकिङ कारोबार गर्ने गोलबजार नगरपालिकाका प्रमुख श्याम कुमार श्रेष्ठ र बैंकका प्रमुख कार्यकारी अधिकृत तिलकराज पाण्डेयले संयुक्त रूपमा गोलबजार शाखाको समुद्घाटन गरे। नेपालको पहिलो बैंक समेत रहेको यस बैंकले देशका विभिन्न स्थानमा रहेको आफ्नो जग्गामा आवश्यकताको आधारमा भवन निर्माण गरी कारोबार सञ्चालन गर्ने नीति अनुरुप निर्माण भएको यस भवनबाट ग्राहकहरूले सम्पूर्ण बैंकिङ सुविधा प्राप्त गर्न सक्नेछन्। हाल बैंकले २२९ शाखा, ५९ एक्सटेन्सन काउण्टर र २०४ एटिएम काउण्टरमार्फत सेवा दिँदै आएको छ। "
    },
    {
        "title": "नेपाल टेलिकमको सिमबाटै भिडिओ कल गर्न मिल्ने!",
        "link": "https://www.setopati.com/kinmel/information-technology/345960",
        "content": "नेपाल टेलिकममा कुनै सामाजिक सञ्जालबिनै भिडिओ कल गर्न सकिने भएको छ। अहिले यो सुविधा परीक्षणको रूपमा रहेको टेलिकमले जनाएको छ। 'भ्वाइस ओभर एलटिई (भिओएलटिई) चल्ने मोबाइल फोनहरूमा यो सुविधा प्रयोग गर्न सकिन्छ,' टेलिकमका सह- प्रवक्ता नविन कुमार मिश्रले भने, 'अहिले यो परीक्षणकै क्रममा छ।' केही वर्षदेखि यो सेवा परीक्षणमा भए पनि अहिले यसको प्रयोग बढ्न थालेको उनले बताए।  किनभने यसको लागि फोरजी चल्ने मोबाइल आवश्यक हुन्छ। पछिल्लो समय फोरजी चलाउनेको संख्या बढेको छ। 'अहिलेका धेरैजसो मोबाइल सेटमा फोरजी चल्छ,' मिश्रले भने, 'भडिओ कल गर्ने दुवै पक्षको मोबाइल फोरजी चल्ने हुनुपर्छ।' प्रयोगकर्ताले पहिले आफ्नो मोबाइलबाट *४४४# डायल गरेर भिओएलटिई सेवा लिनुपर्छ। त्यसपछि मोबाइल सेटको सेटिङमा गएर भिओएलटिई एक्टिभेट गर्नुपर्छ। भिओएलटिई सेवा एक्टिभेट भए नभएको कुरा मोबाइल स्क्रिनको माथि एचडी/भिओएलटिई लेखेको देखिनेछ। यो सेवा प्रयोग गर्न मिल्ने भए/नभएको बुझ्न *१११# डायल गर्नुपर्छ। यदि यो डायलपछि मोबाइलमा 'इरर' (Error) देखायो भने यो सेवा सो मोबाइल सेटमा नचल्ने रहेछ भनेर बुझ्नुपर्छ।  तर, डायल भयो भने यो सेवा सुरू भएको हुन्छ।  यो सेवा चल्न थालेपछि फोन गर्दा पहिलेभन्दा आवाजको गुणस्तर समेत बढेको हुनेछ। त्यस्तै, फोन गर्दा नै क्यामराको अप्सनमा गएर समेत अन्य फेसबुक, भाइबर जस्ता सामाजिक सञ्जालमा जसरी नै भिडिओ कल गर्न मिल्छ।  यसका लागि डेटा प्याक आवश्यक पर्दैन। डेटा प्याक नलिएर यस्तो भिडिओ कल गर्दा एक जिबी बराबर पर्ने रकम प्रयोगकर्ताको मोबाइल ब्यालेन्सबाट काटिने मिश्रले बताए। हाल नेपाल टेलिकमको विभिन्न डेटा प्याक अनुसार एक जिबीको १६ रूपैयाँदेखि २९ रूपैयाँसम्म पर्ने गरेको छ। एक जिबी डेटाको महँगो पर्ने प्याक भने खर्च नहुँदासम्म धेरै दिन चलाउन पाइन्छ। अहिले टेलिकमले एक दिनदेखि २८ दिनसम्मको लागि एक जिबीदेखि १२ जिबीसम्म डेटा प्याकेजमा दिइरहेको छ। "
    },
    {
        "title": "सरकारले घरजग्गा व्यवसायलाई धरासायी हुन दिँदैन: अर्थमन्त्री पौडेल",
        "link": "https://www.setopati.com/kinmel/construction/345955",
        "content": "अर्थमन्त्री विष्णु पौडेलले घरजग्गा व्यवसायलाई धरासायी हुन नदिने बताएका छन्। शुक्रबार आयोजित नेपाल जग्गा तथा आवास विकास महासंघको तेस्रो महासभामा मन्त्री पौडेलले सरकारले घरजग्गा व्यवसायलाई धरासायी हुन नदिने बताएका हुन्। 'सबै माग पूरा नहोलान् तर सरकारले यो व्यवसायलाई धरासायी हुन दिँदैन,' उनले भने, 'ढुक्क हुनुहोस्। हामी सकारात्मक छौं।' उनले सरकारले घरजग्गा व्यवसायलाई थप मर्यादित र व्यवस्थित बनाउन नीतिगत रूपमा पहल गरिरहेको जानकारी दिए। अनुमति प्राप्त कम्पनीबाट घरजग्गा व्यवसाय हुनपर्ने, ब्रोकरलाई लाइसेन्सको प्रबन्ध गर्नुपर्ने तथा ल्याण्ड पुलिङ र हाउस पुलिङमा निजी क्षेत्रलाई सहभागी गराउन पर्ने लगायतका व्यवसायीका माग प्रति सरकार सकारात्मक रहेको उनले बताए। सरकारले निजी क्षेत्रको सहभागिता बिना व्यवस्थित बसोबासको कल्पना गर्न नसक्ने उनको भनाइ छ। यो व्यवसायलाई उद्योगको मान्यता दिन सरकार सकारात्मक रहेको पनि उनले बताए। घरजग्गा व्यवसाय सम्मानजनक व्यवसाय भएको भूमि व्यवस्था सहकारी तथा गरिबी निवारण मन्त्रालयका सचिव अर्जुन प्रसाद पोखरेलले बताए। 'खाना, नाना र छाना मानिसको मुख्य आवश्यकता हो। सरकारले जनतालाई बासको व्यवस्था गरिदिनै पर्छ,' उनले भने। \nघरजग्गा व्यवसायमा रहेका समस्याहरू आपसमा छलफल गरी समाधान गरिने उनले प्रतिबद्धता व्यक्त गरे।  व्यवस्थित सहरीकरणका लागि घरजग्गा व्यवसायीको भूमिका महत्त्वपूर्ण रहेको नेपाल उद्योग वाणिज्य महासंघका अध्यक्ष चन्द्र ढकालले बताए।  घरजग्गा व्यवसायीले भोगिरहेका समस्या समाधान गर्न महासंघकाले वकालत गरिरहेको उनको भनाइ छ। "
    },
    {
        "title": "पहिलो पटक भैरहवामा एयर चाइनाको चार्टर्ड उडान",
        "link": "https://www.setopati.com/kinmel/tourism/345948",
        "content": "भैरहवास्थित गौतमबुद्ध अन्तर्राष्ट्रिय विमानस्थलमा एयर चाइनाले चार्टर्ड उडान गरेको छ। गौतमबुद्ध विमानस्थलका लागि चिनियाँ वायुसेवाको उडान यो नै पहिलो हो। शुक्रबार १२:३० बजे एयर चाइनाले चार्टर्ड उडान गरेको विमानस्थल कार्यालयले जनाएको छ।  विमानस्थलका सूचना अधिकारी विनोद सिंह रावतका अनुसार चार्टर्ड उडानमा २१७ यात्रु आएका थिए।  जहाजले सेन्जेन–भैरहवा चार्टर्ड उडान गरेको उनले बताए। हाल यस विमानस्थलमा नेपाल एयरलाइन्स, जजिरा, फ्लाइ दुबई र थाइ एयर एसियाले नियमित अन्तर्राष्ट्रिय उडान गरिरहेका छन्। "
    },
    {
        "title": "४० लाखमा सुरू 'पहाडी फुड्स', मासिक डेढ करोड बढीको कारोबार",
        "link": "https://www.setopati.com/kinmel/business/345836",
        "content": "सहरमा बसेर पहाडका खाद्य उत्पादन खान चाहनुहुन्छ? हो भने यस्ता खानेकुरा अहिले 'पहाडी फुड्स' मा पाइन्छ। यसले थुप्रै जिल्लाका उत्पादन एकै ठाउँबाट बिक्री वितरण गरिरहेको छ। यसका सञ्चालक प्रशान्त र कामना घिमिरे हुन्। घिमिरे दम्पतीले पहाडी फुड्स खोलेको एक वर्ष मात्र भयो। कम समयमै व्यापारले फड्को मारेको उनीहरू बताउँछन्। 'छोटो समयमै पहाडी फुड्स स्वदेशसँगै विदेशी बजारमा पुगिसकेको छ,' प्रशान्तले भने, 'हाम्रो उद्देश्य ग्राहकले स्थानीय तथा रैथाने उत्पादन जुनसुकै ठाउँमा बसेर जुनसुकै समयमा खान पाऊन् भन्ने हो।' पहाडी फुड्सले मह, चामल, दाल र चियापत्ती गरी जम्मा चारवटा उत्पादनबाट व्यापार थालेको थियो। अहिले ७० भन्दा बढी उत्पादन यहाँ पाइन्छ। पर्वत र बागलुङको जेठो बुढो चामल र सिमी, जुम्लाको फापरको पिठो र मकैको च्याख्ला, पाल्पा, गुल्मी र अर्घाखाँचीको गेडागुडी, मकवानपुरको ताइचिन चिउरा, रसुवा, सिन्धुपाल्चोक र काभ्रेको राज्मा लगायत थुप्रै जिल्लाका विशेष उत्पादन यहाँ उपलब्ध छ। सुदूरपश्चिम र कर्णाली प्रदेशका प्रायः सबै जिल्लाका उत्पादन आइपुग्ने उनले बताए। यी सबै उत्पादनका लागि उनीहरूले ३० वटाभन्दा बढी जिल्लाका दस हजारभन्दा बढी किसानसँग सहकार्य गरेका छन्। यो सहकार्य जिल्ला कृषि विकास कार्यालयसँगको समन्वयमा भइरहेको छ। यही कार्यालयमार्फत् उनीहरू कुन गाउँमा के खेती भइरहेको छ भन्नेबारे जानकारी लिन्छन्। अनि किसानकहाँ पुगेर बाली लिन्छन्। 'उत्पादन बढाउने र किसानहरूसँग सहकार्य गर्ने क्रम जारी छ,' उनले भने। हरेक सिजनमा फल्ने अन्न बाली उनीहरू सिधै किसानको बारीबाट उठाउँछन्। यसलाई केलाइ, सफाइ गर्न भैरहवामा कारखाना खोलेका छन्। सबै उत्पादनको प्रशोधन र प्याकेजिङ त्यहीँ हुन्छ। यसपछि काठमाडौंबाट बिक्री वितरण गरिन्छ। पहाडी फुड्समा विभिन्न समुदायले बनाएका रैथाने अचार पनि पाइन्छ। मुला, आँप, टिमुर, थकाली, तामा टुसाको अचार, निगुरो अचार, छोयला अचार लगायत करिब एक दर्जन बढी प्रकारको अचार उपलब्ध छ। सिजन अनुसार नयाँ स्वाद पनि थपिन्छ। 'यहाँ पाइने अचार फरक स्वादको हुन्छ,' प्रशान्तले भने, 'यी अचार विभिन्न जिल्लाका फरक फरक समुदायका विशेष परिकार हुन्। किसानहरूले अनुरोध गरेपछि बेच्न थालेका हौं। सबै जसो अचारको बजार माग राम्रो छ।' यसरी सम्बन्धित किसान समुदायसँग सिधै सम्पर्क गरेर अचार सहरसम्म ल्याउँदा किसान र उत्पादकलाई लाभ भएको उनको भनाइ छ। हाल ठूला मार्ट, स्टोर, किराना पसल लगायतमा पहाडी फुड्सका सामान पाइन्छ। यसको सामाजिक सञ्जालबाट पनि मगाउन सकिन्छ। भविष्यमा वेबसाइट र अनलाइन बजारमा पनि किन्न पाउने सुविधा दिने प्रशान्तले बताए। यसको तयारी भइरहेको छ। व्यवसायमा आफ्नो अनुभवसँगै आफूले बनाएको सञ्जालका कारण पहाडी फुड्सलाई कम समयमा सोचेभन्दा माथि पुर्‍याउन सफल भएको प्रशान्त बताउँछन्। अहिले कम्पनीले बिक्री गर्ने खानेकुराहरू अमेरिका, अस्ट्रेलिया, जापान, हङकङ, युरोप लगायत मुलुकमा पुगिरहेको छ। कम्पनीमा ७० जनाले रोजगारी पाएका छन्। मार्केटिङ, बिक्री, वितरण प्रशान्तले हेर्छन्। व्यवस्थापन कामनाले सम्हालेकी छिन्। यसरी स्थानीय उत्पादनको बजारीकरणसँगै कृषि पर्यटनको अवधारणा अघि बढाइरहेका प्रशान्त ३३ वर्षका भए। उनले ६ वर्षअघि व्यावसायिक यात्रा थालेका हुन्।  प्रशान्तका बुबा तुलसी घिमिरेले २०५८ सालमा भैरहवामा उद्योग खोलेका थिए। त्यसले 'महिमा' ब्रान्ड नाममा कर्नफ्लेक्स उत्पादन गर्थ्यो। त्यो बेला कर्नफ्लेक्स खाने चलन धेरै थिएन। बिस्तारै तुलसीले यसबाट आशा मारिसकेका थिए। तैपनि यो काम आफ्ना छोरा प्रशान्तले सम्हालून् भन्ने उनको चाहना थियो। प्रशान्त तयार थिए, लगानी डुब्ने हो कि भन्ने डर पनि थियो। तर पहिलेभन्दा समय र कर्नफ्लेक्सको बजार फेरिएकाले उनले आँट गरे। अनि व्यवसायलाई नयाँ नाम दिए- हाइलाइफ। करिब पाँच वर्षमै हाइलाइफलाई एउटा उचाइमा पुर्‍याउन उनी सफल भए। कर्नफ्लेक्सबाट उत्पादन सुरू गरेको हाइलाइफले हाल सय वटाभन्दा बढी प्रकारका खानेकुरा उत्पादन गर्दै आएको छ। हाइलाइफमा अहिले हाथवे इन्भेस्टमेन्ट नेपाल लिमिटेड र बिग इन्डस्ट्रिज लिमिटेडले साझेदारी गरेका छन्। हाइलाइफमा लगानीकर्ता भित्र्याएसँगै आफ्नो जिम्मेवारी कम भएको प्रशान्त बताउँछन्। 'छोटो समयमै हाइलाइफ यसरी माथि पुग्यो कि केही वर्ष नयाँ उत्पादन गर्नुभन्दा पनि चुपचाप बस्नुपर्ने अवस्था भयो,' प्रशान्त भन्छन्, 'सफ्टवेयरले नै व्यवस्थापन गर्न थालिसकेको थियो। पाँच/सात वर्षका लागि पाइपलाइनमा कामहरू अगाडि नै भइसकेका थिए।' यसपछि प्रशान्तले ‍छुट्टै नयाँ केही काम गर्ने सोचे। श्रीमती कामनासँग सल्लाह गरे। कामनाले पनि हाइलाइफमा धेरथोर अनुभव बटुलिसकेकी थिइन्। अनि दुवै मिलेर स्थानीय तथा रैथाने उत्पादनहरू सहरमा ल्याएर आकर्षक प्याकेजिङ सहित बिक्री वितरण गर्ने योजना बनाए।  अनि सुरू भयो पहाडी फुड्स। यो काम प्रशान्तका लागि नयाँ भए पनि यसबारे पहिल्यै अध्ययन गरिरहेका थिए। हाइलाइफको चिउरा बनाउन उनी गाउँघरमा चामल किन्न जान्थे। यो क्रममा रैथाने उत्पादनले बजार नपाएको देखेका थिए। ती उत्पादन सहरसम्म पुर्‍याएर बजारीकरण गर्न सके राम्रो सम्भावना छ भन्ने उनलाई लाग्थ्यो। 'त्यही अनुभवले हामी श्रीमानश्रीमतीले बीस/बीस लाख गरी ४० लाख रूपैयाँ लगानीमा पहाडी फुड्स सुरू गर्‍यौं,' प्रशान्तले भने, 'अहिले मासिक डेढ करोड रूपैयाँभन्दा बढीको कारोबार भइरहेको छ।'     "
    },
    {
        "title": "एनसेल फाउन्डेसन र जोन्टा क्लबको संयुक्त पहलमा लैंगिक हिंसाविरुद्ध १६ दिने अभियान सम्पन्न",
        "link": "https://www.setopati.com/kinmel/information-technology/345929",
        "content": "एनसेल फाउन्डेसनले र जोन्टा क्लबको संयुक्त पहलमा विश्वभर मनाइने लैंगिक हिंसाविरुद्धको १६ दिने अभियान अन्तर्गत विभिन्न जनसचेतनामूलक कार्यक्रमहरू आयोजना गर्दै सफलतापूर्वक समापन भएको छ। हरेक वर्ष नोभेम्बर २५ देखि डिसेम्बर १० सम्म मनाइने यस अभियानको समापान कार्यक्रम गत मंगलबार एक अर्थपूर्ण प्यानल डिस्कसनको आयोजना गरी समापन भयो। यस १६ दिने अभियानको सुरुवात 'बालविवाह, घरेलु हिंसा र महिलाका अधिकारसँग सम्बन्धित कानुनी प्रावधानहरू' शीर्षकको ज्ञानवर्धक पुस्तिका सार्वजनिक गर्दै सुरू गरिएको थियो। यस पुस्तिकाले बालविवाह, घरेलु हिंसा र महिलाका अधिकारहरू सम्बोधन गर्न नेपालमा रहेका कानुनी प्रावधानहरूको बारेमा समुदाय र सरोकारवालाहरूलाई जानकारी दिने उद्देश्य लिइएको छ। कार्यक्रममा महिला नेतृत्वमा रहेका संस्थाहरू, निजी क्षेत्रका प्रतिनिधिहरू र विभिन्न सरोकारवालाहरूले बालविवाह अन्त्यका समाधानबारे छलफल गरेका थिए। यसै अभियानलाई अघि बढाउँदै एनसेल फाउन्डेसन, साथी र जोन्टा क्लब काठमाडौंले लैंगिक हिंसा अन्त्य गर्ने आफ्नो साझा प्रतिबद्धतालाई अगाडि बढाउँदै ‘ओरेन्ज द स्कुल’ कार्यक्रम पनि सञ्चालन गरिएको थियो।  यस संयक्त पहलले सरकारी तथा निजी गरी १२ विद्यालयमा करिब एक हजार ७०० विद्यार्थीहरूलाई प्रत्यक्ष रूपमा सहभागी गराई विद्यार्थी र शिक्षकहरूलाई लैंगिक हिंसा, बालविवाह, साइबर बुलिङ, साइबर सुरक्षा तथा डेटा प्राइभेसी जस्ता जान्नै पर्ने विषयहरूमा जानकारी दिने र सुरक्षित तथा समान वातावरणको प्रवर्द्धन गर्न कदम चाल्नुको महत्वबारे सचेतना जगाउने काम गरिएको थियो।  यस अभियानको दौरान बालविवाह, साइबर सुरक्षा र घरेलु हिंसाबारे छलफल, भिडियो प्रदर्शन र अन्तरक्रियात्मक सत्रहरू विद्यालयहरूमा सञ्चालन भइरहेका थिए। अभियानको समापन कार्यक्रममा ललितपुर महानगरपालिकाकी उपमेयर माननिय मंजली शाक्य बज्राचार्य र सशस्त्र प्रहरी बलकी असिस्टेन्ट जेनरल अफ पुलिस फूलकुमारी पौडेलजस्ता विशिष्ट अतिथिहरूले सहभागिता जनाए। यस अवसरमा लैंगिक असमानता, जलवायु परिवर्तन र महिलामाथि हुने हिंसाका चुनौतीहरू र समाधान विषयमा प्यालन डिस्कसनको आयोजना भएको थियो।  यसको सञ्चालन जोन्टा इन्टरनेशनलको जिल्ला २५ समितिकी अध्यक्ष सोनि जोशीले गरेका थिए। प्यानलमा एनसेलकी हेड अफ कर्पोरेट कम्युनिकेसन एन्ड सिएसआर विशाखा लक्ष्मी खड्का, खालिसिसीका सिइओ अमुन थापा, साथीकी सुलक्षणा राणा, इसिमोडकी मन्दिरा श्रेष्ठ र युनेस्कोकी जुही अधिकारी जस्ता विशिष्ट वक्ताहरूको सहभागिता रहेको थियो। यस छलफल सहकार्यमा आधारित समाधानहरू अपनाई लैंगिक असमानता समाधान गर्ने, जलवायु परिवर्तनले प्रभावित हुने जनसमुदायलाई सहयोग पुर्‍याउने र यसमा युवाहरुको भुमिका र उपायहरूका बारेमा केन्द्रित थियो। अभियानको बारेमा आफ्नो विचार व्यक्त गर्दै, एनसेलकी विशाखा लक्ष्मी खड्का हेड अफ कर्पोरेट कम्युनिकेसन एन्ड सिएसआरले भनिन् 'यस अभियानले संयुक्त रूपमा गरेका पहलले अर्थपूर्ण परिवर्तन ल्याउन सक्छ भन्ने कुरालाई पुष्टि गरेको छ। विविध सरोकारवालाहरूलाई समेटेर युवाहरूको आवाजलाई सशक्त बनाएर, हामीले लैंगिक हिंसामुक्त भविष्य निर्माणतर्फ हाम्रो पहल र आवश्यक सहयोग सुरू गरेका छौं।' जोन्टा क्लब काठमाडौंकी अध्यक्ष, बिना राणाले लैङ्गिक हिंसा, बालविवाह र जलवायु परिवर्तनसँगको सम्बन्धको विषयमा सामूहिक साझेदारीको आवश्यकताका जोड दिइन्। उनले यस १६ दिनको सक्रियता अभियानको सफलताबारे चर्चा गर्दै, एनसेल फाउन्डेसन र साथीको समर्थनमा 'ओरेन्ज द स्कुल' पहलले १२ विद्यालयका एक हजार ७०० भन्दा बढी विद्यार्थी माझ लैंगिक हिंसा, बालविवाह र साइबर सुरक्षा सम्बन्धी चेतना फैलाउन सफल भएको बताइन्। एनसेल फाउन्डेसन र जोन्टा क्लबद्वारा सञ्चालित १६ दिने सक्रियता अभियानले लैंगिक हिंसा अन्त्य गर्न सामुदायिक प्रयासहरूको लागि एक बलियो उदाहरण प्रस्तुत गरेको छ। शिक्षा, वकालत र सहकार्यलाई समेटेर, यस पहलले जागरूकता मात्र फैलाएको छैन, सबैमाझ आवश्यक कदम चाल्न प्रेरित गर्दै सहभागी र सरोकारवालाहरूमा दीर्घकालीन प्रभाव छोड्न सफल भएको छ। "
    },
    {
        "title": "डिप्रोक्स लघुवित्तको लाभांश घोषणा, बोनस सेयर कति?",
        "link": "https://www.setopati.com/kinmel/banking/345927",
        "content": "डिप्रोक्स लघुवित्त वित्तीय संस्थाले आर्थिक वर्ष वर्ष २०८०/८१ सम्मको वितरणयोग्य मुनाफाबाट सेयरधनीलाई लाभांश दिने घोषणा गरेको छ। कम्पनीको बिहीबार बसेको सञ्चालक समितिको बैठकले ९.५० प्रतिशत बोनस सेयर र कर प्रयोजनका लागि ०.५० नगद गरी कुल १० प्रतिशत लाभांश दिने निर्णय गरेको हो। उक्त प्रस्ताव नेपाल राष्ट्र बैंकको स्वीकृतिपछि कम्पनीको आगामी साधारण सभाले पारित गरेपछि सेयरधनीहरूले पाउनेछन्। गत आर्थिक वर्ष कम्पनीले १०.५३ प्रतिशत लाभांश वितरण गरेको थियो।  "
    },
    {
        "title": "बढ्यो डलर र युरोको भाउ, आज कुन मुद्रा कतिमा साटिन्छन्?",
        "link": "https://www.setopati.com/kinmel/banking/345913",
        "content": "नेपाल राष्ट्र बैंकले शुक्रबारका लागि विदेशी मुद्राको विनिमय दर निर्धारण गरेको छ। नेपाल राष्ट्र बैंकले तय गरेको मूल्यअनुसार आज अमेरिकी डलर, युरोपियन युरो, युके पाउन्ड स्ट्रलिङ, क्यानेडियन डलर, सिङ्गापुर डलर, जापानी येन, साउदी अरेबियन रियाल, कतारी रियालको भाउ वृद्धि भएको छ। नेपाल राष्ट्र बैंकले तोकेको विनिमयदरअनुसार शुक्रबार डलर एकको खरिदर एक सय ३५ रुपैयाँ ४८ पैसा र बिक्रीदर एक सय ३६ रुपैयाँ ०८ पैसा कायम भएको छ। बिहीबार यसको भाउ एकको खरिददर १३५ रुपैयाँ ४४ पैसा र बिक्रीदर १३६ रूपैयाँ ४ पैसा तोकिएको थियो। युरोको भाउ पनि सामान्य बढेको छ। बिहीबार एकको खरिददर १४२ रूपैयाँ २० पैसा र बिक्रीदर १४२ रूपैयाँ ८३ पैसा थियो। आज एकको खरिददर एक सय ४२ रुपैयाँ २९ पैसा र बिक्रीदर एक सय ४२ रुपैयाँ ९२ पैसा तोकिएको छ। पाउन्ड स्टर्लिङको भाउ एकको खरिददर एक सय ७२ रुपैयाँ ६७ पैसा र बिक्रीदर एक सय ७३ रुपैयाँ ४३ पैसा छ। बिहीबार एकको खरिददर एक सय ७२ रुपैयाँ ४० पैसा र बिक्रीदर १७ पैसा थियो। त्यस्तै स्वीस फ्रयाङ्क एकको खरिदर एक सय ५२ रुपैयाँ ८९ पैसा र बिक्रीदर एक सय ५३ रुपैयाँ ५६ पैसा तोकिएको छ।   केन्द्रीय बैंकले अष्ट्रेलियन डलर एकको खरिददर ८६ रुपैयाँ ८० पैसा र बिक्रीदर ८७ रुपैयाँ १९ पैसा, क्यानेडियन डलर एकको खरिददर ९५ रुपैयाँ ७७ पैसा र बिक्रीदर ९६ रुपैयाँ २० पैसा, सिङ्गापुर डलर एकको खरिददर एक सय रुपैयाँ ८० पैसा र बिक्रीदर एक सय एक रुपैयाँ २५ पैसा निर्धारण गरेको छ। जापानी येन १० को खरिददर आठ रुपैयाँ ९० पैसा र बिक्रीदर आठ रुपैयाँ ९४ पैसा, चिनियाँ युआन एकको खरिददर १८ रुपैयाँ ६४ पैसा र बिक्रीदर १८ रुपैयाँ ७२ पैसा, साउदी अरेबियन रियाल एकको खरिददर ३६ रुपैयाँ ०६ पैसा र बिक्रीदर ३६ रुपैयाँ २२ पैसा, कतारी रियाल एकको खरिदर ३७ रुपैयाँ १६ पैसा र बिक्रीदर ३७ रुपैयाँ ३३ पैसा कायम गरिएको छ। केन्द्रीय बैंकका अनुसार थाई भाट एकको खरिददर चार रुपैयाँ र बिक्रीदर चार रुपैयाँ ०२ पैसा, युएई दिराम एकको खरिददर ३६ रुपैयाँ ८९ पैसा र बिक्रीदर ३७ रुपैयाँ ०५ पैसा, मलेसियन रिङ्गेट एकको खरिदर ३० रुपैयाँ ५३ पैसा र बिक्रीदर ३० रुपैयाँ ६७ पैसा, साउथ कोरियन वन एक सयकोे खरिदर नौ रुपैयाँ ४७ पैसा र बिक्रीदर नौ रुपैयाँ ५१ पैसा, स्विडीस क्रोनर एकको खरिददर १२ रुपैयाँ ३६ पैसा र बिक्रीदर १२ रुपैयाँ ४२ पैसा र डेनिस क्रोनर एकको खरिदर १९ रुपैयाँ ०८ पैसा र बिक्रीदर १९ रुपैयाँ १६ पैसा तोकिएको छ। राष्ट्र बैंकले हङकङ डलर एकको खरिददर १७ रुपैयाँ ४२ पैसा र बिक्रीदर १७ रुपैयाँ ५० पैसा र कुवेती दिनार एकको खरिददर चार सय ४० रुपैयाँ ५३ पैसा र बिक्रीदर चार सय ४२ रुपैयाँ ४८ पैसा, बहराइन दिनार एकको खरिददर तीन सय ५९ रुपैयाँ १७ पैसा र बिक्रीदर तीन सय ६० रुपैयाँ ७६ पैसा कायम गरेको छ। यस्तै, ओमनी रियाल एकको खरिदर तीन सय ५१ रुपैयाँ ९० पैसा, बिक्रीदर तीन सय ५३ रुपैयाँ ४५ पैसा, भारतीय रुपैयाँ एक सयको खरिददर एक सय ६० रुपैयाँ र बिक्रीदर एक सय ६० रुपैयाँ १५ पैसा तोकेको छ। राष्ट्र बैंकले यो विनिमय दरलाई आवश्यकतानुसार जुनसुकै समयमा पनि संशोधन गर्न सकिने जनाएको छ। वाणिज्य बैंकले तोक्ने विनिमय दर भने फरक हुनसक्ने र अद्यावधिक विनिमय दर केन्द्रीय बैंकको वेबसाइटमा उपलब्ध हुने जनाइएको छ। "
    },
    {
        "title": "औसत मूल्य वृद्धिदर ४.५९ प्रतिशत, तरकारीमा ३४ प्रतिशत मूल्य वृद्धि",
        "link": "https://www.setopati.com/kinmel/banking/345903",
        "content": "राष्ट्र बैंकको तथ्यांकले साउनदेखि कात्तिकसम्मको औसत मूल्य वृद्धि ४.५९ प्रतिशत देखाएको छ।  गत आर्थिक वर्षको यो अवधिमा यस्तो मूल्य वृद्धि औसत ७.१५ प्रतिशत थियो। मासिक आधारमा कात्तिकमा औसत मूल्य वृद्धि ५.६० प्रतिशत छ। अघिल्लो महिना असोजमा भने यस्तो मूल्य वृद्धि ४.८२ प्रतिशत थियो। गत वर्षको यही महिनामा औसत मूल्य वृद्धि ५.३८ प्रतिशत थियो। खाद्य तथा पेय पदार्थ समूहअन्तर्गत तरकारीमा ३३.९९ प्रतिशत, दाल तथा गेडागुडीमा १०.७८ प्रतिशत, खाद्य तथा खाद्यजन्य पदार्थमा १०.१५ प्रतिशत, घ्यू तेलमा ९.२९ प्रतिशतले बढेको छ।  त्यस्तै, माछा मासु ०.०२ प्रतिशत, मरमसला १.४१ प्रतिशत र चिनीको १.२८ प्रतिशतले मूल्य घटेको छ। गैर–खाद्य तथा सेवा अन्तर्गत विविध वस्तु तथा सेवामा १०.४१ प्रतिशत, मदिराजन्य पेय पदार्थमा ६.३५ प्रतिशत, कपडाजन्य तथा जुत्ताचप्पलमा ४.५७ प्रतिशत र सुर्तीलगायतको २.२४ प्रतिशतले मूल्य बढेको छ।  ग्रामीण क्षेत्रमा मूल्य वृद्धिदर ६.१९ प्रतिशत र सहरी क्षेत्रमा ५.३९ प्रतिशतले बढेको छ।  कोशी प्रदेशमा ७.१९ प्रतिशत, मधेश प्रदेशमा ५.२७ प्रतिशत, बागमती प्रदेश ५.३५ प्रतिशत, गण्डकीमा ४.६९ प्रतिशत, लुम्बिनी ५.१० प्रतिशत, कर्णाली ३.२१ र सुदूरपश्चिममा ६.५७ प्रतिशत महँगी बढेको छ। "
    },
    {
        "title": "जसले भाटभटेनीबाट 'स्किन केयर'को सामान किन्दा पाइन् कार ",
        "link": "https://www.setopati.com/kinmel/business/345902",
        "content": "ललितपुरकी मियाप्मा राईले कार उपहार पाएकी छन्। उनले केही समयअघि भाटभटेनी सुपरस्टोरबाट जापनिज स्किन केयर (रोहोटो) ब्राण्डका सामग्री खरिद गरेकी थिइन्। रोहोटो मेन्थोलाटम नेपाल, भाटभटेनी सुपरस्टोर र टाटा मोटर्सको संयुक्त रूपमा 'कार बोनान्जा' अभियान सञ्चालन गरेको थियो। जस अन्तर्गत रोहोटो ब्राण्डमा दुई किसिमका सामान खरिद गरेपछि लक्की ड्रमा भाग लिन पाइने सर्त राखिएको थियो।  सोही लक्की ड्रबाट राईले टाटा टियागो इभी कार जित्न सफल भएकी हुन्। उनलाई बिहीबार कार हस्तान्तरण गरिएको हो। यो अभियान सन् २०२४ को जुन १५ मा सुरू भएर नोभेम्बर १५ मा सकिएको थियो। देशभरका २७ वटा भाटभटेनी सुपरस्टोरहरूबाट कुनै पनि रोहोटो उत्पादन खरिद गर्ने ग्राहकलाई वातावरणमैत्री टाटा टियागो इभी कार जित्ने अवसर प्रदान गरिएको थियो। अभियान अवधिभर सामान खरिद गर्ने ग्राहकलाई ५० हजारभन्दा बढी कुपन वितरण गरिएको कम्पनीले बताएको छ।  भाटभटेनी सुपरस्टोर टंगालमा आयोजित पुरस्कार घोषणा कार्यक्रममा रोहोटो मेन्थोलाटम नेपालका अध्यक्ष हिरोफुमी शिरामात्सु, भाटभटेनी सुपरस्टोरका अध्यक्ष मीनबहादुर गुरूङ, रोहितो मेन्थोलाटम नेपालकी प्रबन्ध निर्देशक ट्रान डाङ बिच थाओको उपस्थिति थियो। यस्तै, रोहोटोे मेन्थोलाटमका निर्देशक ताकानोरी कवाई, ब्रान्ड एम्बेसडर प्रशंसा रायमाझीलगायत साझेदार ब्रान्डका प्रतिनिधिलगायतको उपस्थिति थियो। 'कार बोनान्जा' अभियानको सफलताले ग्राहक सन्तुष्टि र दिगो विकासप्रतिको प्रतिबद्धतालाई थप बलियो बनाएको भाटभटेनीका प्रमुख सञ्चालन अधिकृत पानु पौडेलले बताएका छन्। "
    },
    {
        "title": "नेपाली बजारमा 'एक्स्ट्रिम' सिरिजका दुई नयाँ बाइक, कति पर्छ मूल्य?",
        "link": "https://www.setopati.com/kinmel/automobiles/345898",
        "content": "नेपाली बजारमा 'एक्स्ट्रिम' सिरिजका दुई नयाँ बाइक सार्वजनिक गरिएको छ। नेपालका लागि हिरो मोटोकर्पको आधिकारिक वितरक सिजी मोटर्सले एक्स्ट्रिम १२५ आर र एक्स्ट्रिम १६० आर नेपालमा सार्वजनिक गरेको हो। नयाँ सिरिजका यी बाइकको प्रवेशले नेपाली दुईपांग्रे बजारमा नयाँ मानक स्थापित गर्ने कम्पनीको दाबी छ। एक्स्ट्रिम १२५ आर सिंगल च्यानल एबिएस रहेको छ। यसमा उन्नत ब्रेकिङ प्रविधि प्रयोग गरिएको उल्लेख गरिएको छ। यो श्रेणीकै सर्वाधिक तीव्र गतिको मोटरसाइकल भएको कम्पनीको भनाइ छ। यस्तै नवप्रवर्तनात्मक प्रविधि सहितको एलइडी हेडलाइटको सुविधा दिइएको छ। यसमा रहेको ब्लुटुथ कनेक्टिभिटीले चालकका लागि सहजता, सुरक्षा र मनोरञ्जन सुविधा दिने उल्लेख गरिएको छ। हिरो एक्स्ट्रिम १२५ को दुई भेरियन्ट सिबिएस र एबिएस भर्सनमा छन्। जसअनुसार सिबिएस भर्सनको मूल्य २ लाख ८९ हजार ९०० रूपैयाँ र एबिएस भर्सनको मूल्य ३ लाख ११ हजार ९०० रूपैयाँ तोकिएको बिक्रेता कम्पनीले जनाएको छ। एक्स्ट्रिम १६० आरमा श्रेणीकै सर्वाधिक गति क्षमता बाइक भएको कम्पनीले जनाएको छ। तीव्र गतिको चाहना राख्नेका लागि विशेष रूपमा डिजाइन गरिएको छ। यसमा रहेको केवाइबी ब्रान्डको फ्रन्ट युएसडी सस्पेन्सनमार्फत प्रवाह हुने प्रभावकारी फ्रन्ट ब्रेकिङ प्रणालीको व्यवस्था गरिएको छ। यो बाइकको मूल्य भने तीन लाख ८४ हजार ९०० रूपैयाँ मूल्य तोकिएको छ। "
    },
    {
        "title": "मुलुकबाट बाहिरिनेभन्दा भित्रिने रकम दुई खर्ब धेरै",
        "link": "https://www.setopati.com/kinmel/banking/345899",
        "content": "चालु आर्थिक वर्ष २०८१–८२ को चार महिना (साउनदेखि कात्तिक)सम्म  मुलकबाट बाहिरिनेभन्दा भित्रिने रकम दुई खर्ब पाँच अर्बले धेरै भएको छ। २०८०–८१ मा मुलकबाट बाहिरिनेभन्दा भित्रिने रकम एक खर्ब ५० अर्बले धेरै थियो।  मुलुकले गर्ने आम्दानी, विदेशी सहायता, प्रत्यक्ष वैदेशिक लगानी लगायत सबै गरेर बाहिरिने रकमभन्दा भित्रिने रकम धेरै भएको हो। यसलाई भुक्तानी सन्तुलन अथवा शोधानान्तर बचत समेत भनिन्छ। आर्थिक वर्ष २०७८/७९ को असोजदेखि मुलुक भुक्तानी सन्तुलनमा देखिन थालेको हो। रेमिटेयान्समा भइरहेको वृद्धि, पर्यटक आगमनबाट बढेको आम्दानी, प्रत्यक्ष वैदेशिक लगानीमा भएको सुधार लगायतले मुलुकको आम्दानी बढेको छ। यसको अनुपातमा आयात घटेको कारण पनि भुक्तानी सन्तुलन देखिएको हो। आयात बढ्न नसकेको कारण मुलुकको चालु खाता पनि एक खर्ब ४३ अर्ब रूपैयाँ नाफामा देखिएको छ। वार्षिक आधारमा सात वर्षपछि गत आर्थिक वर्षबाट मुलुकको चालु खाता नाफामा देखिएको थियो। यस्तो खाता आर्थिक वर्ष २०७३–७४ देखि नोक्सानमा रहँदै आएको थियो। चालु खातालाई मुलुकको खुद आम्दानीको रूपमा समेत हेरिन्छ। चालु आर्थिक वर्षको चौथो महिना पनि यसले निरन्तरता पाइरहेको छ। "
    },
    {
        "title": "सहकारीको पैसा अपचलन गर्ने व्यक्तिको आम्दानी, खर्च र कर छानबिन हुँदै",
        "link": "https://www.setopati.com/kinmel/economy/345873",
        "content": "समस्या परेका सहकारीको पैसा अपचलन गर्ने व्यक्तिहरूको आम्दानी, खर्च र उनीहरूले तिरेको करको विवरणमाथि अनुसन्धान सुरू गरिएको छ। प्रहरी केन्द्रीय अनुसन्धान ब्युरो (सिआइबी) ले सहकारीको रकम अपचलनमा संलग्न व्यक्ति, सञ्चालक, ऋणी वा संस्थाको आर्थिक विवरण खोजी गरेको हो। यस्तो विवरण उपलब्ध गराउन सिआइबीले आन्तरिक राजस्व विभाग, लाजिम्पाटलाई पत्राचार गरेको छ। सिआइबीको पत्रपछि सो विवरण उपलब्ध गराउन मातहतका कार्यालयहरूलाई निर्देशन दिइएको विभागका अधिकारीले बताएका छन्। 'हामीले हाम्रा कार्यालयहरूलाई आवश्‍यक विवरणहरू सम्बन्धित निकायमा उपलब्ध गराउन भनेका छौं। कति कार्यालयले उपलब्ध गराइसके, कतिले विवरण तयार गर्दैछन्,' विभागका एक अधिकारीले भने। उनका अनुसार सहकारीको रकम अपचलनमा संलग्न व्यक्तिको आम्दानी कति छ, खर्च कति छ, कर बुझाएका छन् कि छैनन्, बुझाएका भए समयमा बुझाएका छन् कि छैनन् लगायत विवरण खोजिएको हो। सिआइबीका साथै विभिन्न जिल्ला प्रहरी कार्यालयहरूले पनि विभागसँग विवरण माग गरेका छन्। जुन जुन जिल्लामा यस्ता व्यक्ति तथा संस्था उपर अहिले छानबिन भएको छ, ती जिल्लाबाट विवरण खोजिएको हो। विशेषगरी सूर्य थापा संयोजक रहेको सहकारी संस्था तथा बचत रकम दुरूपयोग सम्बन्धी संसदीय समितिले बुझाएको प्रतिवेदनमा उल्लिखित सहकारी संस्था, व्यक्ति तथा अनुसन्धान क्रममा छानबिन गरिनुपर्ने अन्य व्यक्ति सवालमा सिआइबीले आर्थिक विवरण खोजी गरेको हो। यसमा सम्पत्ती शुद्धीकरणको मुद्दामा पनि अनुसन्धान गरिने भएकाले यस्तो विवरण खोजिएको हो। सिआइबीले गत कात्तिक दोस्रो साताबाटै यस्तो विवरण खोजी थालेको हो। आन्तरिक राजस्व विभागले पनि अनुसन्धान प्रयोजनका लागि यस्तो विवरण उपलब्ध गराउन थालिएको बताएको छ। आयकर ऐनको दफा ८४ ले व्यक्तिको विवरण गोप्य राख्नुपर्ने भए पनि लेखा परीक्षण वा न्यायिक प्रक्रिया वा अनुसन्धानका क्रममा यस्तो विवरण उपलब्ध गराउनुपर्ने व्यवस्था छ। यस क्रममा अहिले पक्राउ परेका ग्यालेक्सी टिभीका तत्कालीन सञ्चालक छविवाल जोशी, प्रबन्ध निर्देशक रवि लामिछाने, अध्यक्ष जिबी राई लगायतको विवरण पनि खोजिएको छ। यस्ता व्यक्तिले कुन कार्यालयबाट प्यान नम्बर लिएका छन्, सोही आधारमा ती कार्यालयबाट विवरण मगाइएको छ। त्यस्तै, तोकिएको संस्थाको आय विवरण तथा राजस्व विवरण पनि केलाइँदै छ। यस क्रममा ग्यालेक्सी टेलिभिजन (गोरखा मिडिया नेटवर्कले) आर्थिक वर्ष २०७९/८० देखि नै आय विवरण नै उपलब्ध नगराएको पाइएको छ। 'ग्यालेक्सी टेलिभिजनको विवरण केलाउने क्रममा पछिल्लो दुई आर्थिक वर्षदेखि नै आय विवरण उपलब्ध नभएको देखियो,' एक अधिकारीले भने। आयकर ऐनको दफा ९६ अनुसार कुनै पनि निकायले आर्थिक वर्ष सकिएको तीन महिनाभित्र आय विवरण उपलब्ध गराउनुपर्ने हुन्छ। सो समयमा उपलब्ध गराउन नसक्दा आन्तरिक राजस्व विभागले अधिकतम थप तीन महिना समय दिन सक्ने प्रवधान छ। संसदीय छानबिन समितिले समस्यामा रहेका २९ वटा सहकारीका विषयमा छानबिन गर्दै सरकारलाई कानुनी कारबाहीको दायरामा ल्याउन सुझाएर प्रतिवेदन बुझाएको थियो। यो प्रतिवेदन कार्यान्वयनका लागि गत असोज ६ गते गृह मन्त्रालयले प्रहरी प्रधान कार्यालयलाई निर्देशन दिएको थियो। "
    },
    {
        "title": "जलवायुलाई टेवा दिने क्षेत्रमा बढ्दैछ लगानी, समतामूलक बनाउन बाँकी",
        "link": "https://www.setopati.com/kinmel/economy/345892",
        "content": "जलवायुलाई टेवा दिने क्षेत्रमा लगानी बढ्न थालेको छ। अन्तर्राष्ट्रिय गैरसरकारी संस्था अक्सफामको अध्ययनले यस्तो देखाएको हो। 'जलवायुको जोखिम वा परिर्वतनका नाममा नेपालले ऋण पाउन गाह्रो अवस्था नै छ,' अक्सफाम नेपालका प्रकाश काफ्लेले भने, 'यति हुँदा हुँदै जलवायु क्षेत्रका लागि आउने बजेटमध्ये सन् २०१७–१८ मा ऋणको हिस्सा १४.७ प्रतिशत रहेकोमा सन् २०२१–२२ मा यो हिस्सा १८.३३ प्रतिशत पुगेको छ।' काठमाडौंमा चलिरहेको १५औं दक्षिण एसियाली आर्थिक सम्मेलनमा उनले यस्तो बताएका हुन्। तर अझै पनि जालवायु वित्तमा असमानता रहेको उनले बताए। 'जलवायु सम्बन्धमा आयोजना र खर्च दुवै बढेका छन्, तर नेपालको प्रदेश र स्थानीय तहमा भने यस्तो बजेट घट्दै गएको छ,' काफ्लेले भने, 'जबकी त्यही क्षेत्रमा यस्तो लगानीको आवश्यकता हुन्छ।' पछिल्ला तीन वर्षमा संघीय सरकारले भने जलवायु क्षेत्रको लागि विनियोजन गर्ने गरेकोभन्दा बढी खर्च गरिरहेको भए पनि तल्लो तहको बजेट घट्दै जानुले असमानता देखाउने समेत उनले दाबी गरे। दातृ निकायहरूले लैंगिक समतालाई ध्यान दिने गरेको भएपनि जलवायुको नाममा उनीहरूले सञ्चालन गरेका आयोजनाहरूमा यो विषयले प्राथमिकता नपाएको बताए। त्यस्तै, जलवायुको नाममा आउने विभिन्न कोषमा रहेका शर्तहरू नेपालले पूरै गर्न नसक्ने किसिमका रहने गरेको पनि उनले बताए। संवेदनशील समुदायलाई यस्ता कार्यक्रममा सहभागी हुने गरेर नीति बनाउँदा यस्तो लगानी समावेशी हुने उनको भनाइ छ। त्यस्तै, यी मुद्दालाई दक्षिण एसियाली क्षेत्र र बाँकी विश्वमा पुग्ने गरेर उठान गर्नुपर्ने उनले बताए। "
    },
    {
        "title": "ग्लोबल आइएमई बैंकको १८औं साधारण सभा सम्पन्न, बोनस पनि पारित",
        "link": "https://www.setopati.com/kinmel/banking/345881",
        "content": "ग्लोबल आइएमई बैंकको १८औं वार्षिक साधारण सभा बिहीबार सम्पन्न भएको छ। साधारण सभाले आर्थिक वर्ष २०८०/८१ को सञ्चित मुनाफा तथा पुँजी समायोजन कोष समेतबाट बैंकले आफ्ना सेयरधनीहरूलाई प्रस्ताव गरेको ५.५ प्रतिशत बोनस सेयर लाभांश दिने प्रस्तावलाई सर्वसम्मतिले पारित गरेको छ। साधारण सभाले सञ्चालक समितिको तर्फबाट बैंकका अध्यक्ष चन्द्रप्रसाद ढकालले प्रस्तुत गरेको वार्षिक प्रतिवेदन र एकीकृत वित्तीय विवरणलाई अनुमोदन गर्दै बोनस सेयर वितरण पश्चात कायम हुने पुँजी वृद्धिको हदसम्म हुने गरी प्रबन्धपत्र र नियमावली संशोधनको प्रस्ताव पनि पारित गरेको छ। बैंकले आर्थिक वर्ष २०८०/८१ मा १२ अर्ब ४८ करोड रूपैयाँ सञ्चालन मुनाफा र ६ अर्ब १३ करोड रूपैयाँ करपछिको मुनाफा आर्जन गरेको थियो। प्रस्तावित बोनस सेयर वितरणपछि बैंकको चुक्ता पुँजी ३८ अर्ब ११ करोड ५८ लाख रूपैयाँ पुग्नेछ। साधारण सभामा अध्यक्ष ढकालले बैंकले नेपाल सरकार र नेपाल राष्ट्र बैंकद्वारा घोषित नीतिहरूको पूर्ण परिपालना गर्दै सेयरधनीहरूलाई उचित लाभांश प्रदान गर्न बैंक प्रतिबद्ध रहेको बताए। साथै, बैंकले आफ्नो व्यावसायिक रणनीतिक योजनाअन्तर्गत नयाँ व्यवसायिक क्षेत्रहरूको सन्तुलित विस्तार गर्दै जाने योजना रहेको पनि उल्लेख गरे। बैंकले ३५४ शाखा कार्यालय, ३८४ एटिएम, २५५ शाखारहित बैंकिङ सेवा, ६८ एक्सटेन्सन तथा राजस्व संकलन काउन्टर र ३ वटा वैदेशिक प्रतिनिधि कार्यालयसहित एक हजार एक सयभन्दा बढी सेवा केन्द्रमार्फत ग्राहकलाई बैंकिङ सेवा प्रदान गर्दै आइरहेको छ।   "
    },
    {
        "title": "माघदेखि त्रिभुवन विमानस्थलको मर्मत अवधि दुई घन्टा घटाइने",
        "link": "https://www.setopati.com/kinmel/tourism/345878",
        "content": "नागरिक उड्डयन प्राधिकरणले त्रिभुवन अन्तर्राष्ट्रिय विमानस्थल सञ्चालन अवधि बढाउने भएको छ। आगामी माघबाट विमानस्थल बिहान ७ बजेदेखि बेलुका ११ बजेसम्म सञ्चालन गरिने प्राधिकरणको हवाई यातायात क्षमता अभिवृद्धि आयोजनाका निर्देशक दीपेन्द्र श्रेष्ठले जानकारी दिए। 'फेब्रुअरी १ देखि विमानस्थल बिहान ७ बजेदेखि बेलुका ११ बजेसम्म खुलाउने तयारी भएको छ,' उनले सेतोपाटीसँग भने, 'बिहान र राति एक/एक घन्टा सञ्चालनको समय बढाएका हौं।' गत कात्तिक २३ गतेदेखि दैनिक १० घण्टा उडान बन्द गरेर विमानस्थल विस्तारको काम गरिरहेको छ। आयोजनाले विमानस्थलको दक्षिण–पश्चिमतर्फ समानान्तर 'ट्याक्सी वे', उत्तरतर्फको 'इन्टरनेसनल एप्रोन' र विमानस्थलको पूर्वतर्फको 'ह्याङ्गर एप्रोन' लगायत विस्तारको काम गरिरहेको हो। अहिले सयभन्दा बढी जनशक्ति परिचालन भइरहेको छ। हालसम्म २२ प्रतिशत काम सम्पन्न भएको आयोजनाका निर्देशक श्रेष्ठले बताए।  अहिले दक्षिण पश्चिमतर्फ प्यारलाल ट्याक्सी वे पूर्वतिर ह्याङगर डेभलपमेन्ट र उत्तर दक्षिणतर्फ इन्टरनेसनल एप्रोन र ट्याक्सी वेको काम भइरहेको छ। "
    },
    {
        "title": "अर्थतन्त्र लयमा फर्कंदैछ: मन्त्री पौडेल",
        "link": "https://www.setopati.com/kinmel/economy/345863",
        "content": "नेकपा (एमाले) का उपाध्यक्ष विष्णुप्रसाद पौडेल अहिले उपप्रधानमन्त्री एवं अर्थमन्त्री छन्। कोरोना महामारी, रुस-युक्रेन युद्ध आदिका कारण बिग्रिएको विश्वको अर्थतन्त्रको असर नेपालमा पनि पर्यो र अर्थतन्त्र सङ्कटमा परेका बेला उनले अर्थमन्त्रीको जिम्मेवारी सम्हालेका हुन्। अहिले नेपालको अर्थतन्त्रमा केही सुधारका संकेतका खबर आइरहेका बेला उनले सम्हालेको अर्थ मन्त्रालयका चार महिनाका कामकारबाही, हाल अर्थतन्त्रमा देखिएको भनिएको सुधारका विषयमा केन्द्रित रहेर राससले गरेको कुराकानीको सम्पादित अंश; तपाईंले अर्थ मन्त्रालयको जिम्मेवारी सम्हालेको चार महिना बितिसकेको छ। यस अवधिमा अर्थतन्त्रका समस्या समाधान गर्न र अर्थतन्त्रलाई चलायमान बनाउन के पहल गर्नुभयो? अर्थ मन्त्रालयको जिम्मेवारी सम्हालेपछि हामी मुलुकको समग्र आर्थिक अवस्थाको बारेमा सुक्ष्म रूपमा जानकारी लिन, समस्या पहिचान गर्न र समाधान गर्नमा केन्द्रित भएका छौं। परिणामतः अर्थतन्त्रमा सुधारका संकेतहरू देखापर्दै गएका छन्। निजी क्षेत्रको आत्मविश्वास बढेको छ र लगानीको वातावरण बन्दै गएको छ। मन्त्रालयमा बहाल भएलगत्तै हामीले सय दिने कार्ययोजना बनायौं र तीमध्ये ९० प्रतिशत भन्दा बढी कार्यान्वयन गरेका छौं। मुलुकको अर्थतन्त्र सुधारका लागि हामीले अर्थ जगतका अनुभवी, विज्ञ र निजी क्षेत्रका छाता संगठनका प्रतिनिधि सम्मिलित उच्चस्तरीय आर्थिक क्षेत्र सुधार सुझाव आयोग गठन गरेका छौं। यसबीचमा हामीले नीतिगत क्षेत्रमा केही महत्वपूर्ण काम पनि सम्पन्न गरेका छौं। बीमा नियमावली, साना तथा मझौला संगठित संस्थाको धितोपत्र निस्कासन तथा कारोबारसम्बन्धी नियमावली, भन्सार महसुल नियमावली, आन्तरिक राजस्व परिचालन रणनीति, भन्सार मूल्यलाई कारोबार मूल्यमा आधारित बनाउने रणनीति, सार्वजनिक संस्थानमा ऋण तथा लगानीसम्बन्धी नीति, आन्तरिक ऋण निस्कासन तथा व्यवस्थापन कार्यविधि पारित भई कार्यान्वयनमा आएका छन‍्। उपभोक्ताले डिजिटल माध्यमबाट गरेको खरिदको भुक्तानीमा तिरेको मूल्य अभिवृद्धि करको १० प्रतिशत रकम सम्बन्धित खरिदकर्ताको बैंक खातामा फिर्तादिने कार्य प्रारम्भ भएको छ। तातोपानी भन्सार कार्यालयमा लगेज तथा भेइकल स्क्यानर मेसिन प्रयोगमा ल्याइएको छ। भन्सार प्रज्ञापन पत्रको मुख्य-मुख्य चरणको जानकारी निकासी तथा पैठारीकर्तालाई एसएमएस वा इमेलमार्फत गराउने प्रणाली सञ्चालनमा आएको छ। नागरिक बचतपत्र र वैदेशिक रोजगार बचतपत्रको अभौतिकिकरण (डिम्याट) को कार्य आरम्भ भएको छ। यहाँले धेरै काम भयो भन्नुभयो तर निर्माण व्यवसायीको भुक्तानी, राजश्व संकलन, पूँजीगत खर्च लगायतका समस्या समाधान हुन त बाँकी नै देखिन्छ नि! हामीले जिम्मेवारी लिँदा अघिल्लो वर्ष भुक्तानी हुनुपर्ने दायित्व समेत बाँकी रहेको चिन्ताजनक अवस्था थियो। यस बीचमा बाँकी भुक्तानी दायित्व पूरा गर्नका लागि अर्थ मन्त्रालयले सहजीकरण गरेको छ र क्रमशः भुक्तानी हुँदै पनि गएको छ। कानुन सम्मत ढंगले सिर्जित भुक्तानी दायित्व यथाशीघ्र पुरागर्ने क्रम जारी छ। आयोजनाहरूको वर्गीकरण र बहुवर्षीय स्रोत सुनिश्चितताका बारेमा विद्यमान द्विविधा हटाउने र स्पष्ट मापदण्डका आधारमा अघि बढ्ने प्रयास भइरहेको छ। विदेशी मुद्राको सञ्चिती, भुक्तानी सन्तुलन, विप्रेषण आप्रवाह, बैंकहरूमा तरलताको अवस्था, ब्याजदर जस्ता विषयहरूमा उल्लेखनीय सुधार भएको छ। पुँजीबजार चलायमान र सुधारोन्मुख अवस्थामा आएको छ। लामो सयमदेखि अनिर्णित अवस्थामा रहेको धितोपत्र बोर्डको अध्यक्षको नियुक्ति भएको छ। गत आर्थिक वर्षको पहिलो चार महिनामा ३.२ प्रतिशत राजस्व वृद्धिदर रहेकोमा यसवर्षको सोही अवधिमा १७ प्रतिशतले वृद्धि भएको छ। राजस्व चुहावट नियन्त्रणका लागि केन्द्रीय द्रूत गस्ती टोली परिचालन लगायतका विभिन्न उपाय अवलम्बन गरिएको छ। वैदेशिक सहयोग (अनुदान तथा ऋण) परिचालनको अवस्था तुलनात्मक रूपमा सकारात्मक बन्दै गएको छ। त्यसैगरी महंगी र मुद्रास्फिती नियन्त्रित अवस्थामा छ। पुँजीगत खर्च गत वर्षको पहिलो चार महिनाको तुलनामा यसवर्ष चार अर्बले बढी भएको छ। गैरआवासीय नेपालीले लगानी गर्ने गरी स्थापना गरिएको एनआरएनए डेभलपमेण्ट फण्ड कार्यान्वयनको चरणमा आइपुगेको छ। सरकारी स्वामित्वका बन्द तथा रुग्ण उद्योग तथा प्रतिष्ठानहरूको अवस्था यकिन गरी पुनः सञ्चालन गर्न र सञ्चालनमा रहेकाहरुको क्षमता विस्तार गर्न तयारी कार्य अघि बढाइएको छ निजीक्षेत्र लगायत उत्पादनका हरेक क्षेत्रको मनोबल उठाउन सहयोग र सहजीकरण गरिएको छ। विश्व बैंकका अनुसार गत वर्ष ३.९ प्रतिशतमा खुम्चिएको आर्थिक वृद्धिदर यो वर्ष ५.१ प्रतिशत पुग्ने अनुमान गरिएको छ। नेपाल सन् २०२६ मा अतिकम विकसितबाट विकासोन्मुख राष्ट्रमा स्तरोन्नती हुने आधार तयार भइरहेको छ। केही हप्ताअघि हामीले इतिहासमै पहिलो पटक अन्तर्राष्ट्रिय क्षेत्रको प्रतिष्ठित संस्था फिच रेटिङबाट सोभरेन कन्ट्री रेटिङको काम सम्पन्न गरेका छौं र ‘डबल बि माइनस्’ नतिजा सार्वजनिक भएको छ। यसबाट नेपालको अवस्था दक्षिण एशियामा भारत पछिको दोस्रो स्थानमा छ भन्ने पुष्टि भएको छ। नेपाल लगानीका लागि अनुकूल गन्तव्य हो भन्ने सन्देश विश्वव्यापी रूपमा नै प्रवाह भएको छ। तपाईं त आफूले गरेका कामहरूप्रति सन्तुष्ट जस्तो देखिनुहुन्छ। तर आमनागरिक विशेषतः निजी क्षेत्रले चिन्ता व्यक्त गरिरहेका छन्। यस सम्बन्धमा के भन्नुहुन्छ? हामीले सबै समस्याको समाधान भयो भनेका छैनौं। हाम्रो अर्थतन्त्रका समस्याको बारेमा हामी जानकार नै छौं। समस्या समाधान गर्ने र अर्थतन्त्रलाई गतिशील बनाउन नेतृत्वदायी भूमिका निर्वाह गर्ने जिम्मेवारी हाम्रो हो, सरकारको हो भन्ने कुरामा स्पष्ट छौं। भन्न के खोजिएको हो भने हामीले जिम्मेवारी सम्हाल्दा विरासतले छाडेका समस्याको चाङमा उभिनुपर्ने अवस्था थियो। स्रोत व्यवस्थापन, विनियोजन कौशल र बजेट अनुशासनका प्रश्नमा अनेकन समस्याहरू थिए। एकै पटक हजारौं हजार आयोजना थप गरिएको, ३१ प्रतिशत वृद्धिको लक्ष्य राखेर विश्वास गर्न नसकिने स्रोत अनुमान गरिएको जस्ता गम्भीर समस्याहरू हाम्रा सामु उपस्थित थिए। समग्र मागमा भारी गिरावट, उद्योगहरूको उत्पादनमा ६० प्रतिशतसम्मको गिरावट, निर्यातमा मात्र होइन, आयातमा पनि भारी मात्रामा गिरावट, रोजगारीमा कटौती, राजश्व परिचालन र पुँजीगत खर्चको चिन्ताजनक अवस्था, सरकार अनिवार्य दायित्व भुक्तानीबाट समेत पन्छिन खोजको अवस्थाका साथै बजेट निर्माणसँगै जोडिएर आएका अनेकन समस्याको चाङ थियो। दुई-चार महिनामा अर्थतन्त्रका यी सबै संग्रहित समस्याको समाधान सम्भव थिएन। तर पनि यो छोटो अवधिमा उल्लेखनीय काम सम्पन्न भएका छन्। मूल कुरा मुलुक कता जाँदैछ र मुलुकको अर्थतन्त्र कता जाँदै छ भन्ने हो। हामीले मुलुकको अर्थतन्त्रलाई ओरालो लाग्नबाट रोकेका छौं र सकारात्मक दिशातर्फ फर्काएका छौं। निजी क्षेत्र लगायत उत्पादनका हरेकजसो क्षेत्रमा आत्मविश्वास बढ्दै गएको छ। अर्थतन्त्रमा सुधारका संकेतहरू देखापरेका छन् र तिनीहरूलाई अझ प्रभावकारी बनाउनु पर्नेछ। बैंकमा सस्तो ब्याज र पर्याप्त तरलता छ तर त्यसलाई उत्पादन र उत्पादकत्व वृद्धिमा, रोजगारी सिर्जनामा परिचालन गर्नुपर्ने छ। निजी क्षेत्रका जायज सरोकारहरुलाई सम्बोधन गर्नुपर्ने छ। आम नागरिकलाई रोजगारी वा स्वरोजगारीसँग जोड्नु छ, उनीहरूको आयआर्जन बढाउनु छ र समग्र मागमा वृद्धि गर्नुछ। हो, हामी यही काममा लाग्दैछौं। हामी अर्थतन्त्रलाई चलायमान बनाउने र राजस्व परिचालन तथा पुँजीगत खर्च वृद्धि गर्ने कुरामा अझ बढी केन्द्रित भइरहेका छौं। यो पनि: एमालेको ११ औं महाधिवेशनमा अध्यक्ष पदमा निर्वाचन हुँदैन: विष्णु पौडेल "
    },
    {
        "title": "वीरगञ्जबाट डिजेल आयात घट्यो",
        "link": "https://www.setopati.com/kinmel/business/345853",
        "content": "वीरगञ्जबाट डिजेल आयातमा घटेको छ। चालु आर्थिक वर्षको प्रथम चार महिनामा  डिजेलको आयात ९.४१ प्रतिशतले घटेको वीरगञ्ज भन्सार कार्यालयले जनाएको छ। डिजेल आयात घटेसँगै राजस्व पनि १५.१६ प्रतिशतले घटेको छ। आर्थिक वर्ष २०८१/८२ को चार महिनामा २१ अर्ब ८४ करोड ८ लाख ७६ हजारको दुई लाख ४६ हजार सात सय १९ किलोलिटर डिजेलको आयात भएको थियो। गत आर्थिक वर्षको  सोही अवधिमा भने ३० अर्ब १७ करोड ७६ लाख ४८ हजारको डिजेल आयात भएको थियो । प्रमुख भन्सार प्रशासक दीपक लामिछानेले पेट्रोलियम पदार्थ, सवारीसाधन र कच्चापदार्थको आयात घट्दा राजस्व सङ्कलनमा असर परेको बताए।   मोतिहारी–अमलेखगञ्ज पेट्रोलियम पाइपलाइनबाट डिजेल आयात हुने गरेको छ भने पेट्रोल ट्याङ्करबाट नै पैठारी हुँदै आएको छ।  नेपाल निर्माण व्यवसायी महासङ्घका अध्यक्ष रवि सिंहले चालु आवको कात्तिक महिनासम्म निर्माण क्षेत्र ठप्प रहेकाले डिजेल आयात घटेको बताए। 'सरकारले निर्माण क्षेत्रलाई चलायमान गराउन जरुरी छ । त्यसो नगरे पुँजीगत खर्च बढ्दैन,' उनले भने। त्यसैगरी, चालु आवको चार महिनामा रु १२ अर्ब ४२ करोड ६१ लाख ३७ हजारको एक लाख ४२ हजार आठ सय ६५ किलोलिटर पेट्रोल आयात भएको छ। गत आर्थिक वर्षको  सोही अवधिमा १३ अर्ब १८ करोड ४९ लाख ९० हजारको एक लाख २९ हजार १२६ किलोलिटर पेट्रोल आयात भएको थियो। "
    },
    {
        "title": "एनसेल फाउन्डेसनले एनपिएलका चौका बापत १५०० शैक्षिक सामग्रीको वितरण गर्ने ",
        "link": "https://www.setopati.com/kinmel/information-technology/345852",
        "content": "एनसेल फाउन्डेसनले आज बुधबारसम्म खेलिएका सिद्धार्थ बैंक नेपाल प्रिमियर लिग (एनपिएल) पावर्ड बाई एनसेलका खेलहरूमा हानिएका कुल ३७५ चौका वापत १५०० वटा शैक्षिक सामग्री विद्यार्थीहरूलाई वितरण गर्ने पक्का भएको छ। यी सामग्रीहरू दुर्गम र ग्रामिण भेगका सामुदायिक विद्यालयहरूमा अध्ययनरत विद्यार्थीहरूलाई वितरण गरिने छ।  गत बिहीबार क्रिकेटको रोमाञ्चकतालाई शिक्षासँग जोड्दै एनसेलले एनपिएलका प्रत्येक चौका वापत चारवटा शैक्षिक सामग्री प्रदान गर्ने घोषणा गरेको थियो। बुधबारसम्म खेलिएका १९ वटा खेलहरुमा ७३ जना खेलाडीले कुल ३७५ वटा चौका हानेका छन्।  लुम्बिनी लायन्सका क्याप्टेन रोहित कुमार पौडेलले सबैभन्दा बढी २४ वटा चौका हानेर ९६ वटा शैक्षिक सामग्रीको वितरण सुनिश्चित गरेका छन्।  जनकपुर बोल्टका लाहिरु मिलन्थाले अहिले सम्मको दोस्रो धेरै २२ चौकासहित ८८ शैक्षिक सामग्री र पोखरा एभेन्जर्सका आन्द्रियस गौसले १९ चौकाबाट ७६ शैक्षिक सामग्रीको वितरण पक्का गरेका छन्। यस पहलले विद्यार्थीहरुको पठनपाठनमा सकारात्मक परिवर्तन ल्याउने उद्देश्य राखेको छ।  विद्यार्थीहरुले प्राप्त गर्ने प्रत्येक शैक्षिक सामग्रीमा आवश्यक शैक्षिक सामग्री जस्तै स्कुल ब्याग, कापी, सिसाकलम, कटर, इरेजर लगायतका सामग्री समावेश हुनेछन्।  यी सामग्रीले स्रोतको अभाव घटाउन सहयोग गर्नेछ र विद्यार्थीहरूलाई पठनपाठनमा योगदान गर्ने विश्वास लिइएको छ। 'यो एनपिएल हाम्रो देशमा क्रिकेट प्रतिभाको विकासका लागि कोशेढुङ्गा सावित भएको छ। क्रिकेटप्रतिको चाखलाई सामाजिक कार्यसँग जोडका छौं र स्रोत आवश्यक रहेका विद्यार्थीहरुलाई शैक्षिक सामग्रीहरू प्रदान गरिनेछ। १९ खेलसम्मका यात्रामा चौकाको योगदान गर्ने प्रत्येक खेलाडीलाई बधाई तथा धन्यवाद दिन चाहन्छौं र बाँकी खेलहरू अझै उत्साहजन हुने र थप चौकाहरु सहित अझै बढि शैक्षिक सामग्रीहरुको योगदान बढ्ने कुरामा हामी विश्वस्त छौं,' एनसेलकी कर्पोरेट कम्युनिकेशन एन्ड सिएसआर हेड विशाखा लक्ष्मी खड्काले भनिन्। नेपाली समुदायहरूसँग गहिरो सम्बन्ध राख्ने मध्येको एक खेल क्रिकेट भएकाले यो पहलले खेलमा रोमाञ्चकता थपेको छ। \nयसले सहयोग र स्रोत बढि आवश्यकता भएकाहरूसम्म आवश्यक सहयोग पुर्‍याउन मद्दत गर्दछ। एनसेल फाउन्डेसनले एनपिएलका खेलहरू सकिएपछि क्रिकेट एसाोसिएसन नेपाल (क्यान), स्थानीय निकाय र सरोकारवालाहरूको समन्वयमा शैक्षिक सामग्रीहरूको वितरण गर्नेछ।  सामुदायिक विद्यालयका लक्षित विद्यार्थीहरूसम्म यी सामग्रीहरू पुर्‍याउनका लागि एनसेलले कर्मयोग फाउन्डेसनसँग सहकार्य गरेको छ। नेपालको आफ्नै घरेलु क्रिकेट प्रतिभाहरूको निर्माणमा गर्न एनपीएलले सहयोग पुर्‍याउएको छ। एनपिएलका लागि एनसेलको साझेदारी र प्रत्येक चौका वापत ४ वटा शैक्षिक सामग्रीको वितरण कम्पनीको 'हामी तपाईंकै लागि' भन्ने थिम र नेपालमा क्रिकेट र खेलकुदको विकासमा समर्थन गर्ने प्रतिबद्धता अनुरुप रहेको छ।  एनसेल फाउन्डेसन महत्वपूर्ण सामाजिक आवश्यकताहरू पूरा गर्न प्रभावकारी पहल मार्फत समुदायहरूको समृद्धिमा योगदान पुर्‍याउन प्रतिबद्ध रहेको छ। "
    },
    {
        "title": "कमलादीमा भासिएको सडक आयो सञ्चालनमा (तस्बिरहरू)",
        "link": "https://www.setopati.com/kinmel/medical/345846",
        "content": "कमलादीमा भासिएको सडकमा बक्स कल्भर्ट निर्माण गरेर आजदेखि प्रयोगमा ल्याइएको छ। पुनर्निमित सडकमा आयोजित एक कार्यक्रमकाबीच रिबन काटेर सडक खोलिएको हो। साउनको अन्तिम साता काठमाडौं महानगरपालिका नगर कार्यपालिकाको कार्यालय नजिकै सडक भासिएपछि बन्द भएको थियो।  ४.४८ मिटर लामो र एउटा स्पान भएको बक्स कल्भर्ट निर्माण सम्पन्न भई उद्घाटन गरिएपछि आजैदेखि सडक सुचारू गरिएको हो। सडक भासिनुपुर्व एकतर्फी बनाइएको यो सडक अब सुचारू भएसँगै ट्राफिक एकतर्फी नै चलाउने ट्राफिक प्रहरीले जनाएको छ। पहिला जस्तै अबउप्रान्त दरबारमार्ग महेन्द्र सालिकबाट सवारीहरू कमलपोखरीतिर मात्रै जान पाउनेछन्। योसँगै प्रज्ञा प्रतिष्ठानबाट कमलादी गणेशथान हुदैं घण्टाघर जाने सडक पनि एकतर्फी बनाइएको छ। तस्बिरहरूः             सबै तस्बिरहरूः  नेपाल फोटो लाइब्रेरी।  "
    },
    {
        "title": "हतियारमा धार लगाउँदै दैनिक ४० किलोमिटर साइकलमा हिँड्छन् ७० वर्षका मुखिया",
        "link": "https://www.setopati.com/kinmel/employment/345844",
        "content": "कृष्णपुर नगरपालिका–२ वनहराका ७० वर्षीय मुखिया राना एकाबिहानै साइकल चढेर बजार र गाउँ पुगेर फलामका औजारमा धार(सान) लगाउँछन्। चालिस किलोमिटर साइकल चढेर दैनिकजसो गाउँ, सहरबजार पुगेर यस्तो काम गर्नु उनको दिनचर्या नै हो। यही कामबाट आफ्नो घरखर्च सहज रूपमा चल्दै आएको उनले बताए। साइकलको डण्डीमा जडान गरिएको सान (धार) लगाउने पत्थरमा चक्कु, खुकुरी, चुलेसी, कैँची, बञ्चरो, तरवारलाई घोटेर धारिलो बनाउँछन्।      तरकारी, मासु, काठ काट्ने फलामका औजारमा धार लगायवापत रानाले दैनिक करिब एक हजार जति आम्दानी हुने गरेको सुनाउँछन्।    'बिहानको नास्ता गरेर घरबाट निस्किन्छु। साँझ अबेर मात्रै घर फर्कने गरेको छु, दिउँसोको खाना बजार क्षेत्रमै खाने गर्छु,' उनले भने। रानाले कहिलेकाही धनगढीदेखि महेन्द्रनगर बजारसम्म पुगेर यस्तो कार्य गर्ने गरेको बताए।   खाना खर्च कटाएर दैनिक  सात सय जति बचत हुने गरेको उनी बताउँछन्। सान लगाउने कार्य रानाले २० वर्षकै उमेरदेखि गर्दै आउनुभएको हो। पहिले रानाले भारतमा यही काम गरेर घर खर्च चलाउने गरेको समेत बताए। स्वदेश फर्केर विवाह गरेपछि यसै कार्यलाई निरन्तरता दिएको र यसैबाट आउने आम्दानीबाट पाँच छोराछोरीको लालनपालन गरिरहेको रानाको भनाइ छ। 'घरखर्च यसैबाट आएको कमाईले धानिदै आएको छ। मुक्तकमैया पुनःस्थापना कार्यक्रमअन्तर्गत पाइएको घरबासको जग्गा मात्रै छ। अन्न, लुगाफाटो, औषधोपचार यसबाटै आएको कमाइले गरिरहेको छु,' उनले भने, 'पछिल्लो समय त छोराले ज्यालामजदुरी गरेर सघाइरहेका छन्। हामी सबैको आम्दानी घर खर्चमै सकिन्छ।' विसं २०५८ सालमा श्रीमतीको देहावसान भएपछि आमाको भूमिकासहित आफैले एकल अभिभावकत्व निर्वाह गर्नुपरेको रानाले बताए। 'कमाई गर्ने माध्यम थिएन, पर्याप्त अन्न फल्ने खेत पनि छैन, पहिलेदेखि नै सिकेको सीप भएकाले यही गरिरहेको छु,' उनले भने, 'अहिले छोरा पनि कमाउने भएकाले केही सहज भएको छ। बुढेसकाल लागे पनि पहिलेदेखि नै काम गरिरहेकाले ग्राहकले पनि रुचाउने गरेका छन्। हतियारमा धार लगाएपछि पैसा दिन कसैले पनि कन्जुस्याइँ गर्र्दैनन्। बरु बुढेसकालमा पनि मेहनत गरेर खाने बड्डा भनेर थपेरै दिन्छन।' रानाले चक्कु, हसिया, चुलेसीलगायतमा धार लगायवापत २० रूपैयाँ, खुकुरी र बञ्चरोमा धार लगायवापत ५० रूपैयाँ  र तरबारको  एक सय रुपैयाँ ज्याला  लिने गरेका छन्। पहिला महिनाको ३० हजारसम्म पनि कमाइ हुने गरे पनि साइकल टाढासम्म चलाउन नसक्ने भएकाले १५ हजारदेखि २० हजारसम्म कमाई हुने गरेको उनी बताउँछन्। 'बसेरभन्दा काम गरेर खाँदाको आनन्द बेग्लै हुन्छ। छोरा बुहारीसँग हात फैलाएर माग्नु परेको छैन, बरु उनीहरूलाई सहयोग गर्छु,' रानाले खुसी हुँदै भने। "
    },
    {
        "title": "४० करोड लागतमा स्तरोन्नति भइरहेको छ २० वर्षअघि ट्र्याक खोलिएको सडक",
        "link": "https://www.setopati.com/kinmel/medical/345843",
        "content": "बागलुङ नगरपालिकामा सबैभन्दा दुर्गम मानिएको रायडाँडा विस्तारै सुगम बन्दैछ। यसका लागि सडक पूर्वाधार विकास र विस्तारको काम भइरहेको छ । यहाँ विसं २०६० मा सडकको ट्रयाक पुगेको रायडाँडा बागलुङ बजारबाट १९ किलोमिटर टाढा रहेको छ। हाल यहाँको बस्ती–बस्तीमा सडकको ट्रयाक पुगेको छ भने रायडाँडाको वडा कार्यालयसम्म पक्की सडक पुर्‍याउन धमाधम स्तरोन्नतिको काम भइरहेको छ। हाल १९ किमी सडक पक्की बनाउन दुई चरणमा ठेक्कामार्फत ‍४० करोड रूपैयाँ लागतमा सडक स्तरोन्नतिको काम भइरहेको हो। अदालत—चौपारी–गौँडाकोट–तित्याङ–भकुण्डे हुँदै रायडाँडा बरेङ शान्तिपुर सडकअन्तर्गत हाल रायडाँडासम्म सडक कालोपत्रका लागि स्तरोन्नतिका काम हुँदैछन्। पहिलो चरणमा ६ महिना अघिदेखि  ३० करोड लागतमा भकुण्डेसम्म १५ किमी सडक र हाल भकुण्डे खण्डको चार किमीमा काम सुरु भएको छ। यस्तै दोस्रो चरणमा भकुण्डेको शौर्यदेखि बागलुङ नगरपालिका–११ रायडाँडाको वडा कार्यालयसम्म चार किमि सडक स्तरोन्नतीका लागि १० करोड लागतमा ठेक्का सम्झौता निर्माण व्यवसायी काममा फर्केको छ। छिट्टै रायडाँडाका सडक बन्ने बागलुङ नगरपालिका–११ का वडाध्यक्ष ज्ञानेन्द्र गौतमले बताए। निरन्तरको पहल र बागलुङ नगरपालिकाको समन्वयमा सडक निर्माणले गति लिएको र दुवै खण्डमा सडक स्तरोन्नति भए रायडाँडा जस्तो विकट गाउँमा विकासले गति लिने अपेक्षा गरिएको उनको भनाइ छ। 'बागलुङ बजारदेखि तित्याङ हुँदै भकुण्डेसम्मको १५ किमी सडकमा बिडारी निर्माण सेवाले काम गरिरहेको छ भने भकुण्डेदेखि रायडाँडासम्मको चार किमि सडकमा एटलान्टिक निर्माण सेवाले हालै सम्झौता गरेर सडक चौडा पार्ने काम सुरु गरेको छ,' वडाध्यक्ष गौतमले भने, 'बागलुङ नगरपालिकाको विकट गाउँमा पक्की सडक पुग्नु यहाँका लागि गौरवको विषय हो।'  बहुवर्षीय आयोजनाअन्तर्गत दोस्रो खण्डमा गण्डकी प्रदेशको पूर्वाधार विकास कार्यालयअन्तर्गत काम भइरहेको छ। वैशाखदेखि काम सुरु गरेका निर्माण व्यवसायीले तित्याङ खण्डमा ६ किमी सडक चौडा बनाइसकेको छ भने बागलुङ बजारको अदालत चौपारीदेखि सडक चौडा पार्ने, ग्याबिन लगाउने र कल्भर्ट निर्माण गर्ने काम भइरहेको बिडारी निर्माण सेवाका सञ्चालक ध्रुब बिडारीले जानकारी दिए। २०८० चैत १६ गते दुई वर्षमा स्तरोन्नतिसहित कालोपत्र सम्पन्न गर्न सम्झौता भएकामा सडकको पहिलो खण्डमा हाल कामले गति लिएको छ। ट्रयाक खोलेको २० वर्षसम्म स्तरोन्नति हुन नसकेको सडक कालोपत्रका लागि पूर्वाधारको काम हुँदा स्थानीय पनि उत्साहित भएका छन्। स्थानीय चन्द्रप्रकाश शर्माले सडक स्तरोन्नतिले पर्यटकीय गाउँ भकुण्डे पुग्ने पर्यटकलाई सहज भई अन्य विकासमा पनि सकारात्मक प्रभाव पर्ने उनले बताए। सडकको पहुँच, विकासका गतिविधि बढ्न थालेपछि यहाँबाट बसाइँसराइ रोकिने शर्माले आशा व्यक्त गरे।  "
    },
    {
        "title": "जनवरीदेखि सगरमाथा क्षेत्रमा व्यावसायिक हेलिकप्टर उडानमा रोक",
        "link": "https://www.setopati.com/kinmel/tourism/345827",
        "content": "सरकारले जनवरी १ (पुस १७) देखि लागू हुने गरि सगरमाथा निकुञ्ज क्षेत्रमा व्यावसायिक हेलिकप्टर उडानमा रोक लगाएकाे छ। बुधबार सगरमाथा राष्ट्रिय निकुञ्जले उक्त निर्णय जानकारी गराउँदै सबै हेलिकप्टर कम्पनीलाई पत्र पठाएको छ।  निकुञ्ज, खुम्बु पासाङल्हामु गाउँपालिका, सगरमाथा राष्ट्रिय निकुञ्ज मध्यवर्ती क्षेत्र व्यवस्थापन समिति तथा सुम्बु क्षेत्रमा रहेका स्थानीय सरोकारवाला सरकारी/ गैर-सरकारी संघ/ संस्थाहरूको बैठकले उक्त निर्णय गरेको हो। निर्णयअनुसार अब पर्यटक तथा स्थानीयको उद्दार र मालसामान ढुवानीका लागि प्रयोग गरिने उडान मात्र हुनेछ। व्यावसायिक रूपमा सञ्चाचालन हुने हेलिकप्टर भने उडान गर्न पाइने छैन। "
    },
    {
        "title": "टिभिएस रोनिनको २०२५ संस्करण सार्वजनिक, कति पर्छ मूल्य?",
        "link": "https://www.setopati.com/kinmel/automobiles/345823",
        "content": "टिभिएस कम्पनीले रोनिन बाइकको २०२५ संस्करण सार्वजनिक गरेको छ। भारतको गोवामा सम्पन्न टिभिएस मोटोसोलमा सार्वजनिक गरिएको हो। यो अपडेटेड मोडल अब मिड–स्पेक भेरियन्टमा डुअल–च्यानल एबिएसको सुविधा प्रदान गर्ने कम्पनीले जनाएको छ। २०२५ संस्करणको यो बाइकमा नयाँ रंग विकल्प र सेफ्टी फिचरहरू थपिएका छन्। यो बाइक जनवरी २०२५ देखि मात्रै बजारमा उपलब्ध हुने जनाइएको छ। रोनिनको नियो–रेट्रो डिजाइनलाई २०२२ मा पहिलोपटक सार्वजनिक गरिएको थियो।  नयाँ संस्करणमा २२५.९ सिसी क्षमताको सिंगल सिलिन्डर इन्जिन रहने उल्लेख गरिएको छ। यसले २० बिएचपी पावर र २० एनएम टर्क उत्पादन गर्ने छ। ५ स्पिड गियर बक्ससँग जोडिएको यो इन्जिनलाई अपसाइड–डाउन फ्रन्ट फोर्क र रियर मोनो–शक सस्पेन्सनसँग मिलाएर थप सवारी सुविधा दिइएको छ। भारतीय बजारमा रोनिन २०२५ संस्करणको मूल्य १५ हजार भारूले घटेर १ लाख ३५ हजार भारूबाट सुरू हुने उल्लेख छ। यसै अनुसार नेपाली बजारमा पनि यसको मूल्य घट्नेछ। "
    },
    {
        "title": "काठमाडौंमा प्रथम भारत-नेपाल टुरिजम मार्ट सम्पन्न ",
        "link": "https://www.setopati.com/kinmel/tourism/345810",
        "content": "नेपाल पर्यटन बोर्डसँगको सहकार्यमा भारतीय राजदूतावास काठमाडौंको आयोजनामा मंसिर २४ गते (१० डिसेम्बर २०२४)पहिलो भारत–नेपाल पर्यटन मार्ट सम्पन्न  भएको छ। सो अवसरमा भारतको उत्तर प्रदेशको प्रयागराजमा २०२५ मा आयोजना हुने महाकुम्भ २०२५ को प्रवर्द्धन र नेपाल भारत सर्किट पर्यटनको कार्यान्वयनलाई बढावा दिन बिटुबी सेसनहरू आयोजना गरिएको थियो। सो अवसरमा भारतका १३ प्रतिनिधि र नेपालका एक सय २० जना टुर अपरेटरहरूको सहभागिता थियो। बिटुबी तथा समापन समारोहमा विशेषगरी स्थलमार्गबाट सीमापार पर्यटन प्रवर्द्धन गर्ने विषयमा छलफल भएको थियो। दुवै पक्षका टुर अपरेटरहरूले रामायण र बुद्ध सर्किटको सन्दर्भमा दुवै पक्षका आगन्तुकहरूको लागि सम्भावित यात्रा योजनाहरूबारे छलफल गरेका थिए। मार्ट समापनको अवसरमा संस्कृति, पर्यटन तथा नागरिक उड्डयन राज्यमन्त्री अरूणकुमार चौधरीले सीमापार पर्यटन तथा स्थलमार्गबाट नेपाल आउने पर्यटकहरूमा भारतीय पर्यटकको ठूलो योगदान रहेको बताए। उनले यस प्रकारका कार्यक्रमले दुवै देशको पर्यटन प्रर्वद्धनमा सहयोग पुग्ने उल्लेख गर्दै कार्यक्रको निरन्तरताको लागि आग्रह गरे। सोही अवसरमा भारतीय दुतावासका चार्ज डे एफिएर्स प्रसन्न श्रीवास्तवले भारतीय दूतावासले नेपाल र भारतका छिमेकी राज्यहरूमा रहेका धार्मिक तथा सांस्कृतिक परिपथको भौतिक तथा डिजिटल कनेक्टिभिटीमा जोड दिएको बताए। उनले यसबाट भारत र नेपाल बीचको पर्यटन प्रर्वद्धन हुने अपेक्षा गरे। यस्तै नेपाल पर्यटन बोर्डका कार्यकारी प्रमुख दीपकराज जोशीले नेपाल भ्रमण गर्ने विदेशी पर्यटकको सबैभन्दा ठूलो स्रोत भारत भएको उल्लेख गर्दै पर्यटन बोर्डले समेत नेपाल–भारत पर्यटन प्रवर्द्धनका लागि विभिन्न पहल तथा प्याकेज तयार गर्ने गरेको जानकारी दिए। त्यस्तै उत्तर प्रदेश सरकारका पर्यटन अधिकारी सुश्री कीर्तिले महाकुंभ २०२५ का बारेमा जानकारी दिइन्। कार्यक्रममका अवसरमा इन्डियन काउन्सिल अफ कल्चरल रिलेसन (आइसिसिआर)का कलाकारले भारतीय नृत्य प्रस्तुत गरेका थिए। "
    },
    {
        "title": "लत लगाउने खानेकुरा बनाएको भन्दै ११ अमेरिकी कम्पनीमाथि मुद्दा",
        "link": "https://www.setopati.com/kinmel/business/345809",
        "content": "अमेरिकाका एक किशोरले ११ वटा प्रमुख खाद्य कम्पनीमाथि मुद्दा हालेका छन्। बच्चाहरूलाई लत लाग्ने खालका उच्च मात्रामा प्रशोधित खाद्य सामग्री बनाएको भनेर उनले मुद्दा हालेका हुन्। रोयटर्सका अनुसार पेन्सिल्भेनिया राज्यको फिलाडेल्फियाका किशोर ब्राइस मार्टिनेजले ती कम्पनीका उत्पादन खाएकाले आफूलाई १६ वर्षमै मधुमेह (टाइप २) र मदिरा सेवन नगरिकनै हुने ‘फ्याट्टी लिभर’ रोग लागेको भनेका छन्। यही आरोपमा उनले ‘फिलाडेल्फिया कोर्ट अफ कम्मन प्लीज’ मा कोकाकोला, क्राफ्ट हाइन्ज, मार्स, केलोग लगायत प्रमुख खाद्य कम्पनीविरूद्ध मुद्दा हालेका हुन्।  यी कम्पनीले 'अल्ट्रा प्रोसेस्ड' (उच्च मात्रामा प्रशोधित) खाद्य सामाग्री बनाएको र ती उत्पादनको बालबालिका लक्षित बजारीकरण गरेको आरोप उनले लगाएका छन्। आफ्ना उत्पादनले हानि गर्छन् भन्ने थाहा हुँदाहुँदै पनि खाद्य कम्पनीहरूले लत लगाउने गरी बनाएको आरोप मार्टिनेजले लगाएका छन्। षड्यन्त्र, लापरवाही, ठगी र नाजायज व्यापारिक अभ्यास लगायतमा क्षतिपूर्ति दाबी गर्दै उनले ती कम्पनीलाई सजायको पनि माग गरेका छन्। उनको मुद्दा लड्ने मोर्गन एन्ड मोर्गन ल फर्मका वकिलहरूले यस्तो खाले मुद्दा पहिलो पटक हालिएको दाबी गरेका छन्। अमेरिकाको फुड एन्ड ड्रग एडमिनिस्ट्रेसन (एफडिए) का आयुक्त रोबर्ट क्यालिफले अल्ट्रा प्रोसेस्ड खानेकुराले लत लगाउन सक्ने बताएका छन्। त्यस्तै डोनाल्ड ट्रम्पले स्वास्थ्य र मानव सेवा विभागको नेतृत्व गर्न चुनेका रोबर्ट एफ केनेडी जुनियरले पनि खाद्य कम्पनीहरूले नागरिकको स्वास्थ्य बिगारेको आरोप लगाएका छन्। उनले एफडिएले ती कम्पनीको राम्ररी नियमन गर्न नसकेको आरोप पनि लगाउँदै आएका छन्। खाद्य तथा पेय पदार्थको प्रतिनिधित्व गर्ने कन्जुमर ब्रान्ड्स एसोसिएसनले मार्टिनेजको मुद्दापछि विज्ञप्ति निकालेर अहिलेसम्म अल्ट्रा प्रोसेस्ड खानेकुराको वैज्ञानिक परिभाषा नभएको औंल्याएको छ। प्रोसेस्ड भएकै कारण खाद्य सामग्री अस्वस्थ छ भन्दा उपभोक्ता भ्रमित हुने र खाद्य कम्पनीहरूले एफडिए मापदण्ड पालना गरेरै उत्पादन गरिरहेको एसोसिएसनको दाबी छ। सो विज्ञप्तिले भने जस्तै खासमा कस्तो खानेकुरालाई प्रोसेस्ड वा अल्ट्रा प्रोसेस्ड भनिन्छ भन्ने वैज्ञानिक परिभाषा छैन। अल्ट्रा प्रोसेस्ड खानेकुरा शब्दावलीको प्रयोग ब्राजिलियन डाक्टर कार्लोस मोन्टेरोले सुरू गरेका थिए। उनले खानेकुरालाई चार वर्गमा विभाजन गरेका छन्। उनका अनुसार अन-प्रोसेस्ड खाद्य सामग्रीमा काँचो तरकारी र फलफूल पर्छन्। प्रोसेस्ड पाक सामग्रीमा खाने तेल र मह पर्छन्। त्यस्तै प्रोसेस्ड खानेकुरामा क्यान (टिनको डब्बा) मा राखिएका तरकारीहरू पर्छन्। अल्ट्रा प्रोसेस्ड खानेकुरा भनेको जंक फुड (चाउ-चाउ, आलु चिप्स, भुजिया-दालमोठ लगायत) हुन्। उनले बजारमा पाइने पेय पदार्थ, पाउरोटी जस्ता खाद्य सामग्रीलाई भने वर्गीकरण गरेका छैनन्। तर अल्ट्रा प्रोसेस्ड खानेकुरा छुट्टयाउने एउटा सजिलो तरिका सुझाएका छन्। घरको भान्सामा विरलै प्रयोग हुने वा कहिले पनि प्रयोग नहुने सामग्रीहरूबाट बनेको खानेकुरा अल्ट्रा प्रोसेस्ड हुन्। उनको वर्गीकरण अनुसारका खाद्य सामग्री अस्वस्थ हुन्छन् भनेर प्रायः सबैतिर मानिन्छ। तर पनि वैज्ञानिक रूपमा परिभाषित छैन। (विभिन्न अन्तर्राष्ट्रिय सञ्चार माध्यमहरूको सहयोगमा तयार पारिएको) "
    },
    {
        "title": "१४ वर्षपछि चुनावबाट छानिँदैछ बैंकर संघको नेतृत्व",
        "link": "https://www.setopati.com/kinmel/banking/345807",
        "content": "नेपाल बैंकर्स संघमा १४ वर्षपछि निर्वाचनबाट अध्यक्षको चयन हुने भएको छ। पुस ३ गते हुने संघको साधारण सभाले अध्यक्ष चयन गर्ने छ। विगतदेखि सर्वसम्मतिमा अध्यक्ष चयन हुने गरेकोमा यसपटक चुनाव हुने देखिएको हो। अध्यक्ष पदको लागि हुने चुनावमा प्रभु बैंकका प्रमुख कार्यकारी अधिकृत अशोक शेरचन र माछापुच्छ्रे बैंकका प्रमुख कार्यकारी अधिकृत सन्तोष कोइरालाले उम्मेदवारी दर्ता गराएका छन्। हाल शेरचन संघमा सदस्य छन् भने कोइराला उपाध्यक्ष छन्। अन्तिम पटक २०६७ माघमा संघको अध्यक्षको लागि निर्वाचन भए पनि त्यसयता सहमतिमा अध्यक्ष चयन हुँदै आएको छ।   अध्यक्षको कार्यकाल दुई वर्षको हुन्छ। हाल संघमा एनएमबी बैंकका प्रमुख कार्यकारी अधिकृत सुनिल केसी अध्यक्ष छन्। "
    },
    {
        "title": "बैंकमा थुप्रियो ६ खर्ब, सरकारले ऋण लिएर किन खर्च नगर्ने?",
        "link": "https://www.setopati.com/kinmel/banking/345740",
        "content": "अहिले बैंक तथा वित्तीय संस्थाहरूमा ६ खर्ब ७१ अर्ब बराबर कर्जा लगानी योग्य रकम थुप्रिएको छ। बैंकहरूबाट जाने कर्जामा खासै सुधार नदेखिएको कारण बैंकहरू अधिक तरलताको अवस्थामा पनि छन्। करिब ४ खर्ब हाराहारी अधिक तरलता रहेको राष्ट्र बैंकको भनाइ छ। के यस्तोमा सरकारले चाहेमा यो रकम ऋण उठाएर लगानी गर्न सक्छ? 'अहिले सरदर चार प्रतिशतभन्दा केही बढीमा बैंकहरूबाट सरकारले ऋण उठाउन सक्ने अवस्था छ,' राष्ट्र बैंकका एक उच्च अधिकारी भन्छन्, 'यो अवसर अहिलेलाई मात्रै हो, त्यसैले यस्तोमा सरकारले आन्तरिक ऋण उठाएर खर्च बढाउन सक्छ।' सार्वजनिक ऋण व्यवस्थापन कार्यालयको आर्थिक वर्ष २०८०/८१ को प्रतिवेदन अनुसार आन्तरिक ऋणको औसत ब्याजदर ५.२७ प्रतिशत छ। अहिले यो पाँच प्रतिशतभन्दा कममा आएको अनुमान छ। तर, यसरी उठाएको ऋण खर्च विकास निर्माणका काममै केन्द्रित हुनुपर्ने उनको भनाइ छ। 'अहिले सरकारको खर्च गर्ने प्रवृत्ति ठिक छैन, उदाहरणकै रूपमा भन्नुपर्दा सातै प्रदेशमा लोक सेवा आयोग स्थापना गर्ने, योजना आयोग बनाउने जस्ता काम भएका छन्,' उनले थपे, 'यसले खर्चको भार मात्रै बढाउने काम गरेको छ।'  त्यसैले यसरी उठाएको ऋण बुद्धिमत्ता ढंगले खर्च हुनुपर्ने उनको भनाइ छ। हुनतः अहिले बढ्दो सार्वजनिक ऋणको विषयलाई लिएर पनि धेरै चिन्ता गर्न थालिएको छ। हाल कुल गार्हस्थ उत्पादन (जिडिपी) को तुलनामा सार्वजनिक ऋणको अनुपात अनुपात ४४.१४ प्रतिशत पुगेको छ। गत आर्थिक वर्ष २०८०/८१ मा यो ४२.६७ प्रतिशत थियो। सार्वजनिक ऋण व्यवस्थापन कार्यालयको तथ्यांक अनुसार कात्तिकसम्म सरकारको सार्वजनिक ऋण दायित्व २५ खर्ब रूपैयाँ छ। यसमध्ये बाह्य ऋण १२ खर्ब रूपैयाँ बाह्य ऋण छ भने १२ खर्ब  रूपैयाँ आन्तरिक ऋण छ। कुल ऋणमा आन्तरिक ऋणको हिस्सा ४९.७ प्रतिशत र बाह्य ऋणको हिस्सा ५०.३ प्रतिशत छ। सरकारले उठाएको ऋण यसअघि लिएको ऋण तिर्नमा समेत प्रयोग गरिरहेकोले चालु आर्थिक वर्ष २०८१/८२ सम्ममा यस्तो अनुपात घटेर ४२ प्रतिशत हाराहारीमै आउने अनुमान गरिएको छ। विशेषगरी सरकारले पुँजीगत खर्चमाभन्दा ऋण तिर्न प्रयोजन हुने वित्तीय व्यवस्थापनमा धेरै बजेट खर्च छुट्याउन थालेकोले ऋण तिर्न ऋण नै लिने प्रवृत्ति बढेकोमा अर्थशास्त्रीहरूले असन्तुष्टि जनाउँदै आएका हुन्। 'सार्वजनिक ऋण उच्च भएकोमा धेरैले चिन्ता व्यक्त गर्ने गरेका छन्। तर, यो त्यति धेरै होइन,' अर्थ मन्त्रालयका प्रवक्ता महेश भट्टराईले भने, 'मेरो व्यक्तिगत विचारमा अर्थतन्त्र गतिशील नभएको र बैंकमा रकम थुप्रिएको यो अवस्थामा सरकारले ऋण उठाएर विकासमा खर्च गर्न सक्दा अहिलेको गाँठो खुल्न सक्छ।' अहिले पनि सरकारले निर्माण व्यवसायीहरूलाई रकम भुक्तानी नदिएको गुनासो गरिरहेका छन्। काम सम्पन्न भएर दाबी पुगेका १८ अर्ब हाराहारी बराबर रकमको भुक्तानी हुन बाँकी रहेको बताइएको छ भने काम सकिएर पनि दाबी नपुगेका सहित ४० अर्ब माथिको रकम भुक्तानी लिन बाँकी बताइएको छ। नयाँ निर्माणका कामसहित यस्ता भुक्तानी हुन सकेमा पनि अर्थतन्त्र चलायमान हुने मानिएको छ। अहिलेकै अवस्थामा भने सरकारले आन्तरिक ऋण बढाउन सक्ने अवस्था छैन। सिद्धान्ततः कुल गार्हथ्य उत्पादनको पाँच प्रतिशतदेखि ५.५ प्रतिशतसम्म आन्तरिक ऋण लिनु ठिक मानिन्छ। चालु आर्थिक वर्षको बजेटले पनि जिडिपीको ५.५ प्रतिशतसम्म आन्तरिक ऋण उठाउने लक्ष्य राखेको छ। 'तर, यो लक्ष्य कुलमा हो, खुद ऋण दायित्वको आधारमा सीमा राख्ने हो भने अलि बढी ऋण उठाउन सकिन्छ,' सार्वजनिक ऋण व्यवस्थापन कार्यालयका प्रवक्ता प्रकाश पुडासैनीले भने। नेपालमै पनि यसअघि केही वर्ष लगातार यस्तो अनुपात ६० प्रतिशत माथि रहेको थियो। त्यस्तै विश्वका विभिन्न मुलुकको यस्तो अनुपात २ सय प्रतिशत माथिसम्म छ। तर, यस्तो अनुपात निकै उच्च हुँदा पनि कालान्तरमा आर्थिक गतिविधि सुस्तने गरेको पाइएको विभिन्न अध्ययनहरूले देखाएको छ। नेपालको यस्तो अनुपात बढिरहे पनि उच्च तहमा रहेको छैन।  हुन त आन्तरिक ऋण र बाह्य ऋणका आ-आफ्नै लाभ हानि छन्। हालसम्म नेपालले सहुलियत दरका बाह्य ऋण प्राप्त गरिरहेको छ। यस्तो ऋणको ब्याजदर दुई प्रतिशतभन्दा कम पर्ने गरेको छ। त्यसको तुलनामा आन्तरिक ऋणको ब्याजदर बढी छ। त्यस्तै, बाह्य ऋण विदेशी मुद्राको स्रोत पनि हो। तर, यस्तो ऋणमा विनिमय दरको कारण नाफा वा नोक्सान दुवै हुनसक्ने अवस्था हुन्छ। विनिमय दर परिवर्तनको कारण आर्थिक वर्ष २०७९/८० मा ५९ अर्ब १५ करोड रूपैयाँ नोक्सानी भएकोमा आर्थिक वर्ष २०८०/८१ मा भने चार अर्ब २३ करोड रूपैयाँ नाफा देखिएको थियो। आन्तरिक ऋणमा यस्तो जोखिम रहँदैन भने आन्तरिक ऋण खरिदकर्ताहरूबाट सरकारले राजस्व समेत प्राप्त गरिरहेको हुन्छ। आन्तरिक ऋण खरिदकर्ता सर्वसाधारण र बैंक तथा वित्तीय संस्था बाहेककाले पाउने ब्याजमा कर तिरेका हुन्छन्।  बैंक तथा वित्तीय संस्थाहरूले भने प्रत्यक्ष कर तिर्नु पर्दैन। तर, उनीहरूले गर्ने आम्दानीको आधारमा सरकारलाई वार्षिक ३० प्रतिशत संस्थागत कर तिरिरहेका छन्। नागरिक बचत पत्र र वैदेशिक रोजगार बचत पत्र बाहेकका ट्रेजरी बिल्स तथा विकास बचतपत्रमा धेरै सहभागिता बैंक तथा वित्तीय संस्थाकै हुने गरेको छ। अहिले मुलुकमा विदेशी मुद्रा सञ्चिति र तरलता उच्च भएको समयमा सरकारले आन्तरिक ऋणको लाभ उठाउन सक्छ। किनभने यो अवस्था धेरै लामो समय भने रहँदैन। 'सरकारले खर्च गर्ने बित्तिकै अर्थतन्त्र चलायमान हुन थाल्छ र आयात पनि बढ्छ,' राष्ट्र बैंकका अधिकारी भन्छन्, 'आयात बढ्ने बित्तिकै बैंकमा कर्जाको माग बढ्न थाल्छ र अहिलेको अधिक तरलता हराउँछ। त्यसैले अहिले नै हो आन्तरिक ऋण बढाउने समय।' तर, यसको शर्त भनेकै यसरी उठाएको रकम विकास निर्माणमा लक्षित हुनुपर्छ। बाह्य ऋणको तुलनामा आन्तरिक ऋणमा खर्च गरिने आयोजना वा काम तोकिएको हुँदैन। त्यसैले पनि अहिले सरकारले सम्भावित र सम्पन्न हुने अवस्थामा रहेका आयोजना तोकेर आन्तरिक ऋण उठाउनुपर्ने विज्ञहरू बताउँछन्। "
    },
    {
        "title": "लगातार घटेर १०६ अंक गुमाएको नेप्सेले एकैदिन जोड्यो ४५ अंक",
        "link": "https://www.setopati.com/kinmel/banking/345803",
        "content": "लगातार एक साता घटेर १०६ अंक गुमाएको नेप्सेले एकैदिन ४५ अंक जोडेको छ। गत साताको बुधबारदेखि नेप्से पसिसूचक निरन्तर घटेको थियो। आज नेप्से १.७१ प्रतिशत बढेर २७१५.७१ विन्दुमा बन्द भएको छ। यसदिन नेप्से परिसूचकसँगै कारोबार रकम पनि बढेको छ।  गत कारोबार दिन अर्थात् मंगलबार चार अर्ब ४१ करोडको सेयर कारोबार भएकोमा बुधबार पाँच अर्ब पाँच करोडको सेयर कारोबार भएको छ।  अघिल्लो दिनको तुलनामा कारोबार रकममा ६४ करोड रूपैयाँ वृद्धि भएको हो। आज ३०८ वटा धितोपत्रको एक करोड १३ लाख ८६ हजार ८५४ कित्ता सेयर किनबेच भएको हो। बुधबार २११ कम्पनीको सेयर मूल्य बढेको छ भने २९ वटाको घटेको छ। यस्तै तीन कम्पनीको स्थिर रहेको छ।\nयसदिन न्यादी हाइड्रोपावरको मूल्य सर्वाधिक ९.९७ प्रतिशतले बढेको छ। उक्त कम्पनीको प्रतिकित्ता मूल्य ३८९ रूपैयाँ २० पैसा कायम भएको छ।  कुथेली बुखरी स्मल हाइड्रोपावरको मूल्य ९.६२ प्रतिशतले बढेर प्रतिकित्ता दुई हजार ८१३ रूपैयाँ १० पैसा पुगेको छ। यस्तै, खानीखोला हाइड्रोपावरको मूल्य सर्वाधिक ९.९९ प्रतिशतले घटेको छ।  उक्त कम्पनीको प्रतिकित्ता मूल्य ४१९ रूपैयाँमा झरेको छ। दोस्रोमा जोशी हाइड्रोपावरको मूल्य ८.२२ प्रतिशतले घटेर प्रतिकित्ता मूल्य एक हजार ४३७ रूपैयाँ ८० पैसा कायम भएको छ। बुधबार जानकी फाइनान्सको सर्वाधिक कारोबार भएको छ। कम्पनीको प्रतिकित्ता मूल्य ९५६ रूपैयाँ ८० पैसामा ३६ करोड १५ लाख रूपैयाँको सेयर कारोबार भएको छ। यो मूल्य अघिल्लो दिनको तुलनामा ०.९४ प्रतिशत बढेको हो। सर्वाधिक सेयर खरिद–बिक्री हुने दोस्रो कम्पनीमा रिभर फल्स पावर रहेको छ। उक्त कम्पनीको प्रतिकित्ता एक हजार ४१ रूपैयाँमा २० करोड २५ लाख रूपैयाँ बराबरको सेयर कारोबार भएको छ।   आज कारोबारमा आएका १३ वटा समूहगत परिसूचकमध्ये म्युचुअल फण्ड बाहेकका सबै समूहको परिसूचक बढ्दा समग्र नेप्से परिसूचक बढेको हो। यस दिन बैंकिङ समूहको परिसूचक सर्वाधिक ३.४३ प्रतिशतले बढेको छ। "
    },
    {
        "title": "सिमेन्टको मूल्य घटाउने सहमति",
        "link": "https://www.setopati.com/kinmel/construction/345804",
        "content": "सिमेन्ट उद्योगी व्यवसायीहरूले  सिमेन्टको मूल्य घटाउने सहमति गरेका छन्। बुधबार निर्माण व्यवसायी महासंघ र सिमेन्ट उत्पादक संघबीचको उद्योग मन्त्रालयमा भएको छलफलमा सिमेन्टको मूल्य घटाउने सहमति भएको निर्माण व्यवसायी महासंघका अध्यक्ष रवि सिंहले बताए। छलफलपछि पत्रकारहरूसँग कुराकानी गर्दै अध्यक्ष सिंहले काठमाडौं उपत्यकामा ओपिसी सिमेन्ट ७०० रुपैयाँमा उपलब्ध गराउने सिमेन्ट व्यवसायीहरूले प्रतिबद्धता गरेको बताए। उनकाअनुसार काठमाडौं उपत्यकामा अब ६०० रुपैयाँमा पिसिसी सिमेन्ट उपलब्ध हुनेछ। आफूहरुले सिमेन्ट उद्योगीहरू धरासायी हुने गरेर बजार भाउ नघटाउन र निर्माण व्यवसायीलाई मार पर्ने गरी नबढाउन सुझाव दिएको सिंहको भनाइ छ। ‘सिमेन्ट उत्पादकहरूले अत्याधिक मूल्य वृद्धि गर्नुभएको छ, त्यस विषयमा दुवै पक्षबीच छलफल भएको छ। काठमाडौंमा ७ सय रुपैयाँमा ओपिसी सिमेन्ट उपलब्ध गराउने भनेर उहाँहरूले प्रतिवद्धता जनाउनुभएको छ। काठमाडौंको भाडा भैरहवा र वीरगञ्ज कोरिडोरबाट १४० रुपैयाँ हुँदा सिमेन्टको मूल्य पाँच सय ४० रुपैयाँमा फ्याक्ट्रिमा हुने भएको छ। अहिले यसको मूल्य ६ सय ८० रुपैयाँ रहेको छ,’ उनले भने। उनकाअनुसार सिमेटको मूल्य समायोजन गर्न बैठक गरिएको थियो। ‘सिमेन्ट व्यवसायीहरूले काठमाडौंमा ७०० रुपैयाँमा ओपिसी सिमेन्ट र ६०० रुपैयाँमा पिसिसी सिमेन्ट उपलब्ध गराउने हाम्रो बीचमा सहमति भएको छ, त्यो स्वागतयोग्य छ,’ उनले भने। सिमेन्ट उत्पादक संघले नयाँ मूल्यसूची छिट्टै कार्यान्वयन गर्ने सिंहले विश्वास व्यक्त गरेका छन्। सिमेन्टको मूल्य प्रतिबोरा ७८० रुपैयाँसम्म पुगेको थियो। (न्युज एजेन्सी नेपाल) यो पनि: 'उद्योगले बिनाकारण सिमेन्टको भाउ बढाएर अभाव सिर्जना गरे'     "
    },
    {
        "title": "यी ४ कारणले समयमा पूरा भएन ३३ अर्ब लागतको भेरी-बबई डाइभर्सन",
        "link": "https://www.setopati.com/kinmel/medical/345752",
        "content": "भेरी-बबई डाइभर्सन बहुउद्देश्यीय आयोजनाको सुरूङ २०७६ वैशाख ३ गते 'ब्रेक थ्रु' भएको थियो। राष्ट्रिय गौरवको यो आयोजना तोकिएकै मितिमा पूरा हुने अपेक्षा गरिएको थियो। सुर्खेतको भेरीगंगास्थित बबईतर्फको हात्तिखालदेखि भेरीतर्फको चिप्लेसम्मको १२.२ किलोमिटर सुरूङ टिबिएम (टनेल बोरिङ मेसिन) प्रयोग गरेर खनिएको थियो। नेपालमा अत्याधुनिक टिबिएम प्रयोग भएको यो नै पहिलो आयोजना हो। सुरूङ निर्माण गर्ने चाइना ओभरसिज इञ्जिनियरिङ ग्रुप लिमिटेड (कोभेक) ले सम्झौता मिति अगावै काम सकेको थियो। २०७४ कात्तिक २० गतेदेखि सुरूङको काम सुरू गरेको निर्माण कम्पनीसँग २०७६ चैत १५ सम्म काम सक्ने सम्झौता थियो। तर कम्पनीले एक वर्षअघि नै सरकारलाई सुरूङ हस्तान्तरण गरेको थियो। तर त्यसपछिका अरू प्रमुख संरचना निर्माणमा अपेक्षा अनुसार गति बढेन। सुरूङपछिको महत्त्वपूर्ण संरचना बाँध बनाउने काम अहिलेसम्म आधा पनि भएको छैन। आयोजना अन्तर्गतकै विद्युत उत्पादन गृहका लागि भर्खर जग खन्ने काम सुरू भएको छ। भेरीको पानी बबई नदीमा खसालेर बर्दिया र बाँके जिल्लाका ५१ हजार हेक्टर जमिनमा बाह्रै महिना सिचाइँ उपलब्ध गराउने उद्देश्यका साथ अघि सारिएको यो आयोजनाको काम २०७९ भित्र सक्नुपर्ने थियो। तर अझै कम्तीमा दुई वर्ष लाग्ने अनुमान छ। आयोजना समयमै पूरा नहुनुमा मुख्य चार कारण छन्। पहिलो, यो आयोजना निर्माण प्रक्रिया नै ढिलो सुरू भएको थियो। २०७० सालमा सुरू हुनुपर्ने काम विरोधले अघि बढ्न सकेन। २०७२ सालमा बल्ल निर्माण कम्पनीसँगको सम्झौताले अन्तिम रूप लियो। त्यसपछि पनि झन्डै एक वर्ष सुरूङ खन्ने काम सुरू नै भएन। सुरूङको काम गरेको कोभेकलाई ठेक्का पर्नुअघि अनुभव नभएको कम्पनीलाई जिम्मा दिन लागेको भन्दै विरोध भएपछि समयमै सम्झौता हुन सकेन। यसबीच तीनपटक बोलपत्र आह्वान गरियो। सुरूका दुइटा बोलपत्र स्थगित भए। २०७१ सालमा बोलपत्रमा कोभेक छनौट भयो। अनुभवहीन निर्माण कम्पनी छानेको भन्दै फेरि उजुरी पर्‍यो। कोभेकसँग 'टनेल बोरिङ मेसिन' प्रविधिमा काम गरेको अनुभव छैन भन्ने उजुरीकर्ताको दाबी थियो। आयोजना विवादमा तानिएपछि कार्यान्वयनमा अन्योल भयो। अन्तिममा २०७२ सालमा सरकारले कोभेकसँगै सम्झौता गरेको थियो। भनेको बेलामै सुरू भएको भए २०७५ साल मध्यसम्म सुरूङ बनिसक्थ्यो। अनि बाँध निर्माणको ठेक्का हुन्थ्यो। सुरूङपछि मात्र बाँध बनाउन थाल्नु भेरी-बबई डाइभर्सन आयोजना लम्बिनुका दोस्रो कारण हो। आयोजनाका लागि निर्माण गरिने सुरूङ सफल हुने वा नहुने भन्ने दुबिधाका कारण सुरूङ 'ब्रेक थ्रु' भइसकेपछि मात्र बाँध निर्माणका लागि ठेक्का भएको थियो। भेरी-बबई डाइभर्सन आयोजनाका प्रमुख रणबहादुर बमले विविध कारणवश आयोजना लम्बिएको बताए। 'नयाँ प्रविधि भित्र्याइएको र एक ठाउँमा जमिनको सतह कम भएकाले सुरूङ नै सफल हुन्छ कि हुन्न भन्ने भयो,' बमले भने, 'यस्तै विभिन्न कारणले ढिलाइ भएको हो।' तेस्रो कारण कोरोना महामारी र लकडाउनका कारण काम रोकिनु हो। प्रमुख बमका अनुसार यसले गर्दा आयोजनाको काम करिब दुई वर्षपछि धकेलिएको हो। कोरोनाअघि बाँध लगायतका काम गर्ने गरी ग्वाङडोङ युयानटियान रमण जेभी र आयोजनाबीच सम्झौता भएको थियो। २०७६ साउन ३० गते चार वर्षभित्र काम सक्ने सम्झौता थियो। तर कोरोनाका कारण निरन्तर काम हुन सकेन र दुईपटक म्याद थप भयो। पछिल्लो पटक थपिएको म्याद अनुसार २०८२ असोज १ गतेभित्र काम पूरा गर्ने उल्लेख छ। आयोजना लम्बिनुको चौथो कारण यसमा काम गरिरहेको विदेशी कम्पनी कालोसूचीमा पर्नु हो। केही वर्ष अघिसम्म भेरी-बबई डाइभर्सन बहुउद्देश्यीय आयोजना निर्माणमा परामर्शदाताका रूपमा काम गरिरहेको इरानी कम्पनी कालोसूचीमा पर्दा आयोजनाले सम्झौता रद्द गर्नुपरेको थियो। यो कम्पनीले आयोजनासँग तीन वर्ष काम गरेको थियो। २०७६ असोजमा इरानी कम्पनी महब घोड्स कन्सल्टिङ इञ्जिनियरिङ (एमजिसिई) सँगको सम्झौता २०७९ माघमा रद्द भएको थियो। तत्कालीन समयमा अमेरिकाले इरानलाई आतंकवादको सूचीमा राख्दै आफ्नो कोष विभाग अन्तर्गत विदेशी सम्पत्ति नियन्त्रण कार्यालय मार्फत् एमजिसिईलाई कालोसूचीमा राख्यो। सो कम्पनीको खाता कुनै पनि बैंकले नखोलिदिएपछि सम्बन्धित मन्त्रालयसँग समन्वय गरेर आयोजनाले सम्झौता रद्द गरेको थियो। यसले गर्दा आयोजनाको काम एक वर्षपछि धकेलिएको प्रमुख बमले बताए। 'कम्पनी मार्फत् काम गरिरहेका कर्मचारीलाई तलब खुवाउनै नमिल्ने अवस्था आयो। यसले पनि आयोजनाको कामलाई निरन्तरता दिने कुरामा प्रभाव पार्‍यो,' उनले भने, 'यो विषयले आयोजनालाई करिब एक वर्ष पछि धकेलेको देखिन्छ।' ३३ अर्ब १९ करोड ६६ लाख रूपैयाँ लागत अनुमानको यो आयोजनाको काम समग्रमा ६५.९ प्रतिशत पूरा भएको प्रमुख बमले जानकारी दिए। उनका अनुसार बाँधतर्फ बनाउनुपर्ने ६ वटा ढोकामध्ये दुइको काम अन्तिम चरणमा पुगेको छ।  'यी दुइटा ढोका बनेपछि पानी ढल्काएर अरू चारवटा ढोका बनाउने काम सुरू गर्छौं,' उनले भने। बाँध र विद्युत गृह निर्माण क्षेत्रका केही काम अहिले पनि ग्वाङडोङ युयानटीयान रमण जेभीले गरिरहेको छ। इरानी कम्पनीसँगको सम्झौता रद्दपछि नेपाल विद्युत प्राधिकरणको 'एनइए इञ्जिनियरिङ' ले परामर्शदाताका रूपमा काम गरिरहेको छ। चिप्लेमा बाँधको कामबाहेक बबईतर्फको हात्तिखालमा विद्युत गृह बनाउन  सुरू भएको छ। पुस पहिलो साताभित्र विद्युत गृहको जग खनेर सकिने आयोजना प्रमुख बमले बताए। विद्युत गृहका लागि आवश्यक पाइप बिछ्याउन ब्लक खन्न थालिएको छ। यो वर्षभित्र पाइप जोडेर सक्ने उनले बताए। विद्युत गृह निर्माणका लागि ग्वाङडोङसँगै अरू दुइटा चिनियाँ कम्पनीले काम गरिरहेका छन्। भौतिक संरचनाको काम ग्वाङडोङले र बाँकी उत्पादनसम्मका काम अरू कम्पनीले गर्ने प्रमुख बमले जानकारी दिए। भेरी नदीबाट सुरूङमार्फत बबई नदीमा खसालिने पानी उपयोग गरेर बबई नदी छेउमा विद्युत उत्पादन गरिनेछ। यसबाट बाह्रै महिना ४६.८ मेगावाट विद्युत उत्पादन हुन्छ। विद्युत गृहमा तीनवटा टबाईन जडान गरिनेछ। एउटा बिग्रिए अर्को सञ्चालन हुने गरी डिजाइन गरिएको पनि उनले जानकारी दिए। 'हालसम्म समग्र आयोजनाको काम ६५ प्रतिशत सकिएको छ। अबको दुई वर्षमा सक्काउने योजना छ,' प्रमुख बमले भने, 'विद्युत पनि उत्पादन गरी राष्ट्रिय ग्रिडमा पठाउने योजना छ।' यहाँबाट उत्पादन हुने ४६.८ मेघावाट विद्युत वार्षिक ४०० गिगावाट आवरका दरले प्रसारण हुनेगरी कोहलपुर-सुर्खेत १३३ केभिए प्रसारण लाइनमार्फत राष्ट्रिय ग्रिडमा पठाइनेछ। कोहलपुर-सुर्खेत प्रसारण लाइन आयोजनले पनि डाइभर्सन आयोजनाबाट उत्पादित विद्युत लक्षित गरी डबल सर्किट प्रसारण लाइन बनाइरहेको छ। आयोजनाको अर्को भाग 'भेरी करिडोर विकास आयोजना' अन्तर्गत भूमिगत सिँचाइ निर्माण, सिँचाइ कुलो निर्माण, प्रभावित स्थानीय बासिन्दाको पुनःस्थापना, तटबन्धन लगायत काम गरिनेछ। "
    },
    {
        "title": "सिटिजन्स बैंक र भोकमन्त्रबीच समझदारी",
        "link": "https://www.setopati.com/kinmel/banking/345786",
        "content": "सिटिजन्स बैंक इन्टरनेसनल र गोङ्गबु काठमाडौंस्थित भोकमन्त्र प्रा.लि.बीच सिटिजन्स बैंकका ग्राहकहरूलाई विशेष छुट दिने समझदारीपत्रमा हस्ताक्षर भएको छ। सो समझदारीपत्रमा हस्ताक्षरपछि सिटिजन्स बैंकका कार्ड बाहक र मोबाइल बैंकिङ ग्राहकहरूले भोकमन्त्रमा १० प्रतिशतसम्मको छुट पाउने छन्। यो सहकार्यबाट बैंकका ग्राहकहरू लाभान्वित हुनुका साथै नगद कारोबारबाट डिजिटल कारोबार तर्फ उत्प्रेरित हुने विश्वास बैंकले लिएको छ। बैंकले डिजिटल बैंकिङ माध्यमहरूको प्रयोगलाई बढाउन र ग्राहकहरूलाई डिजिटल माध्यमबाट भुक्तानी गर्न प्रोत्साहन गर्न समय समयमा ग्राहकमैत्री सुविधाहरू सञ्चालनमा ल्याउँदै आएको छ।  डिजिटल कारोबार गर्दा पाइने छुट सम्बन्धी विस्तृत विवरणहरू सिटिजन्स बैंकको वेबसाइटमा प्राप्त गर्न सकिनेछ। हालसालै मात्र विश्वकै प्रतिष्ठित अवार्ड 'बैंक अफ द ईयर २०२४' को उपाधि प्राप्त गर्न सफल भएको बैंकले केही समय अघि मात्र फोनपेसँगको सहकार्यमा नेपालमै पहिलो पटक “सिटिजन्स फोनपे क्रेडिट कार्ड” सञ्चालनमा ल्याएको छ।  भौतिक कार्ड विना नै मोबाइलको माध्यमबाट स्क्यान गरी क्रेडिट कार्डको सुविधा उपभोग गर्न सकिने विशेषता यस भर्चुअल क्रेडिट कार्डमा रहेको छ।  सिटिजन्स बैंकले देशैभरी ६० जिल्लामा फैलिएका आफ्ना १९७ वटा शाखा, १६२ वटा एटिएम, ३ विस्तारित काउन्टर र ७४ वटा शाखा रहित बैंकिङ ईकाइहरूबाट १८ लाखभन्दा बढी ग्राहकलाई आधुनिक बैंकिङ सेवा प्रदान गर्दै आएको छ।                                                                   "
    },
    {
        "title": "कुमारी बैंकको एटिएम तथा पिओएसमा अब युनियनपे कार्ड प्रयोग गर्न सकिने",
        "link": "https://www.setopati.com/kinmel/banking/345777",
        "content": "कुमारी बैंक लिमिटेडले आफ्नो एटिएम तथा पिओएस (पोइन्ट अफ सेल) टर्मिनलहरूमा युपिआई (युनियनपे इन्टरनेसनल)का कार्डहरू स्वीकार गर्ने भएको छ। डिजिटल भुक्तानी प्रणालीलाई प्रवर्द्धन गर्दै ग्राहकहरूलाई थप सहज, सुरक्षित र आधुनिक बैंकिङको अनुभव उपलब्ध गराउने लक्ष्यका साथ यो सुविधा नेपाल भर कुमारी बैंकका सम्पूर्ण एटिएम तथा पिओएस टर्मिनलहरूमा उपलब्ध हुनेछ। यो सुविधाबाट अब युपिआई कार्ड प्रयोगकर्ताहरूले कुमारी बैंकको एटिएम मार्फत रकम झिक्न र पीओएस टर्मिनल मार्फत खरिद भुक्तानी गर्न सहज हुने साथै यसले व्यापारिहरुलाई पनि लाभ हुने विश्वास बैंकले लिएको छ। बैंकले आफ्नो सेवाको दायरालाई व्यापक बनाउँदै, डिजिटल नेपालको अभियानमा थप योगदान पुर्‍याउने प्रतिबद्धता व्यक्त गरेको छ। बैंकले अनवरत रूपमा वित्तिय साक्षरता प्रवर्द्धन गर्दै आफ्ना देशभर रहेका ३०२ शाखा सञ्जाल, ३१५ एटिएम, ५० एक्सटेन्सन काउन्टर तथा ५४ शाखा रहित बैंकिङ इकाईहरू मार्फत ग्राहकलाई सहज, सुरक्षित, अत्याधुनिक तथा प्रभावकारी सेवा प्रदान गर्दै आइरहेको छ।  "
    },
    {
        "title": "चौथो ब्याचको नबिल एसएसई फेलोसिप कार्यक्रम सुरू",
        "link": "https://www.setopati.com/kinmel/banking/345773",
        "content": "नबिल बैंक लिमिटेडले सामाजिक उद्यमशीलता विकासमा निरन्तर आफ्ना कार्यक्रमहरू सञ्चालन गरेको छ। यसै अन्तर्गत नबिल स्कुल अफ सोसियल इन्टरप्रेनरसिप (नबिल एसएसई)ले चौथो ब्याचको फेलोसिप कार्यक्रम सुरू गरेको छ। सोमबार त्रिभुवन विश्वविद्यालयको स्कुल अफ म्यानेजमेन्टमा चौथो ब्याचको फेलोसिप कार्यक्रमको औपचारिक रूपमा सुरुवात गरिएको हो। त्रिभुवन विश्वविद्यालयको स्कुल अफ म्यानेजमेन्ट (सोमटियु)सँगको सहकार्यमा सञ्चालित यस कार्यक्रममा उद्यमी बन्न चाहने २० जनाले सहभागिता जनाएका छन्। नबिल बैंकले सामाजिक उद्यमशीलतामा रुचि राख्ने, नवीन सोच भएका, तथा उद्यमशील क्रियाकलापमा संलग्न नवउद्यमलाई आवश्यक ज्ञान र मार्ग निर्देशन प्रदान गर्ने उद्देश्य राखेर यो कार्यक्रम सञ्चालन गर्दै आएको छ। यसअघि नबिल एसएसईले तीन समूहलाई उद्यमशीलता सम्बन्धित तालिम प्रदान गरिसकेको छ। चौथो चरणको फेलोसिप कार्यक्रमलाई सम्बोधन गर्दै नबिल बैंकका अध्यक्ष उपेन्द्र पौडेलले बैंक केबल निक्षेप संकलन र कर्जा लगानीमा मात्रै केन्द्रित रहँदै आएकोमा क्रमशः दायरा विस्तार गरेको बताए।  उनले नबिल बैंक समाजमा उद्यमशीलता विकासमा अग्रसर भएको प्रतिक्रिया दिए। अध्यक्ष पौडेलले नबिलले दिगो बैंकिङको अवधारणाअनुसार अन्तर्राष्ट्रिय अभ्यासलाई ध्यानमा राख्दै नेपालको सन्दर्भमा कसरी अघि बढ्न सकिन्छ भन्ने सोचका साथ यस्ता कार्यक्रम सञ्चालन गरेको बताए। नबिल बैंकका सञ्चालक निर्वाण चौधरीले सामाजिक उद्यमशीलतामा रुचि राख्नेहरूलाई सधैँ उत्कृष्ट प्लेटफर्म नबिलले प्रदान गर्दै आएको बताए। उनले राष्ट्रिय तथा अन्तर्राष्ट्रियस्तरका व्यक्तित्वहरूको सहयोग लिएर पनि बैंकले उद्यमशीलता क्षेत्रमा काम गरिरहेको स्मरण गराए। यस फेलोसिपमा सहभागीहरूलाई आवश्यक सबै प्रकारका सल्लाह परामर्श प्रदान गरिने उनले बताए। नबिल बैंकका सञ्चालक चौधरीले फेलोसिप कार्यक्रमले समाजमा सकारात्मक प्रभाव पार्न थालेको भन्दै आफूहरू उत्साहित भएको प्रतिक्रिया दिए।  'नबिलले सञ्चालन गरेको नबिल एसएसई कार्यक्रममा समाजमा निकै सकारात्मक प्रभाव पारेको हामीले महसुस गरेका छौँ, तपाईँहरूसँग अहिले राम्रो पूर्वाधार नहुन सक्छ। तर, यसका लागि उचित सल्लाह र परामर्शको खोजीमा हुनुहुन्छ भने यो प्लेटफर्म एकदमै उपयोगी हुनेछ,' चौधरीले भने। नबिल बैंकका नायब प्रमुख कार्यकारी अधिकृत मनोज ज्ञवालीले सामाजिक उत्तरदायित्वअन्तर्गत बैंकले उद्यमशीलता विकासमा महत्त्वपूर्ण योगदान दिइरहेको बताए।  उनले 'हामीले के गर्‍यौँ?' भन्ने प्रश्नमा गर्वका साथ जवाफ दिन सकिने गरी यो कार्यक्रमको प्रभाव परेको उनको प्रतिक्रिया छ। फेलोसिप कार्यक्रममा सहभागीहरूले ६ महिनाको अवधिमा १८ दिनको एक्सन–बेस्ड आवासीय तालिम लिने, एक वर्षसम्मको परामर्श सेवासमेत उपलब्ध गराइने जानकारी दिइएको छ। तीन महिनाको नबिल एसएसई सर्टिफिकेट कोर्सले सामाजिक उद्यम सञ्चालन र व्यवस्थापनका लागि आवश्यक ज्ञान तथा सीप प्रदान गर्दै आएको ज्ञवालीले बताए। उनका अनुसार तालिम अवधिभर सहभागीहरूले आफ्नो उत्पादनको ब्रान्डिङ, मार्केटिङ र बैंकिङका विधिहरू सिक्नेछन्। फेलोसिपका २० सहभागीमध्ये ११ जना महिला छन्। सहभागीहरू काठमाडौंका ८, ललितपुरका ३, भक्तपुरका ३ र खोटाङ, रुपन्देही, सुनसरी, तनहुँ, बाँके र अर्घाखाँचीका ६ जना रहेका छन्। सहभागीहरूले पर्यावरणमैत्री व्यवसायजस्तै केराको फाइबरबाट कपडा निर्माण, प्राकृतिक जडिबुटीबाट सौन्दर्य सामग्री उत्पादन, र विभिन्न डिजाइनका मैनबत्ती उत्पादन गरिरहेका छन्। इन्जिनियरिङ र आयुर्वेद अध्ययन गरेर व्यवसाय सुरू गरेका उद्यमीहरूको सहभागिताले कार्यक्रमलाई थप प्रभावकारी बनाएको छ। कृषि उत्पादन, गहनाको निर्माण, डिजिटल लर्निङ म्यानेजमेन्ट सिस्टम, र इ–लर्निङ प्लेटफर्मको विकासमा सहभागीहरूको लक्ष्य रहेको बैंकले जनाएको छ।  बैंकले सहभागी छनोटका लागि लामो प्रक्रिया अपनाएको थियो। साउनमा खुलेको सयौं आवेदकहरु मध्ये सम्भावना र काम गर्ने अठोट भएका व्यक्तिहरूलाई मात्र छनोट गरिएको हो। चौथो कोहर्टका सहभागीहरूले कार्यक्रममा आफ्ना उत्पादन प्रदर्शन गरेका छन्। उनीहरूले आफ्ना उत्पादनलाई दिगो बनाउने र विस्तार गर्ने तरिकाबारे विज्ञहरूसँग सल्लाह लिनका लागि कार्यक्रममा सहभागिता जनाएको प्रतिक्रिया दिए । नबिल एसएसई कार्यक्रम मार्फत हालसम्म ५६ जना सामाजिक उद्यमीलाई प्रशिक्षित गरिएको छ। तीमध्ये ४५ वटा उद्यम स्थापना भइसकेको नबिलले जनाएको छ। त्यस्तै एक हजार २०० भन्दा धेरैलाई रोजगारी उपलब्ध गराइसकेको बताएको छ। "
    },
    {
        "title": "२१ वर्षपछि स्तरोन्नति गरिँदै मध्यपहाडी लोकमार्गको वैकल्पिक सडक",
        "link": "https://www.setopati.com/kinmel/medical/345764",
        "content": "राष्ट्रिय गौरवको आयोजना मध्यपहाडी लोकमार्गको वैकल्पिक सडक धमाधम स्तरोन्नति भइरहेको छ। लोकमार्गको अक्षतेबाट काठेखोला गाउँपालिका–८ लेखानी गाउँ जोड्ने सडकको २१ वर्षपछि स्तरोन्नति थालिएको हो । काठेखोला–८ का अध्यक्ष प्रमानन्द कँडेलका अनुसार सङ्घीय र प्रदेश सरकारको बजेटबाट गत वर्षदेखि नै स्तरोन्नति गर्न थालिए पनि कामले पूर्णता पाउन सकेको थिएन। आर्थिक वर्ष २०८०/८१ मा पहिलो खण्डअन्तर्गत सुलडाँडा– भुदीखोला स्तरोन्नति भएको र यस वर्ष दोस्रो खण्डको काम धमाधम भइरहेको छ । चालु आर्थिक वर्षमा भुदीखोला–पैराखर्कसम्मको साढे तीन किलोमिटर ग्राभेलिङ गरिने कँडेलले बताए। यो सडकका निम्ति ५ करोड विनियोजन भएको छ। गण्डकी प्रदेश सरकारले विनियोजन गरेको ५० लाखले तेस्रो खण्डअन्तर्गत पैराखर्क– शिवालय–पिपलथर –करलिम पनि चालु आवमा नै स्तरोन्नति गरिने उहाँले जानकारी दिए। "
    },
    {
        "title": "यस्तो छ बुधबारका लागि विदेशी मुद्राको विनिमय दर",
        "link": "https://www.setopati.com/kinmel/banking/345753",
        "content": "नेपाल राष्ट्र बैंकले बुधबारका लागि विदेशी मुद्राको विनिमय दर निर्धारण गरेको छ। अमेरिकी डलर, चिनियाँ युआन, साउदी अरेबियन रियाल, युएई दिराम, मलेसियन रिङ्गेट, साउथ कोरियन वन, कुवेती दिनार, बहराइन दिनार र ओमनि रियालको मूल्य बढेको छ । यस्तै, युरोपियन युरो, अष्ट्रेलियन डलर, क्यानेडियन डलर, जापानी येनको मूल्य भने घटेको छ। नेपाल राष्ट्र बैंकका अनुसार अमेरिकी डलर एकको खरिदर एक सय ३५ रूपैयाँ ४७ पैसा र बिक्रीदर एक सय ३६ रूपैयाँ ०७ पैसा कायम भएको छ। युरोपियन युरो एकको खरिददर एक सय ४२ रूपैयाँ ६८ पैसा र बिक्रीदर एक सय ४३ रूपैयाँ ३२ पैसा, युके पाउन्ड स्ट्रलिङ एकको खरिददर एक सय ७२ रूपैयाँ ८९ र बिक्रीदर एक सय ७३ रूपैयाँ ६६ पैसा, स्वीस फ्रयाङ्क एकको खरिदर एक सय ५३ रूपैयाँ ९७ पैसा र बिक्रीदर एक सय ५४ रूपैयाँ ६५ पैसा कायम गरिएको छ। केन्द्रीय बैंकले अष्ट्रेलियन डलर एकको खरिददर ८६ रूपैयाँ ६५ पैसा र बिक्रीदर ८७ रूपैयाँ ०३ पैसा, क्यानेडियन डलर एकको खरिदर ९५ रूपैयाँ ६२ पैसा र बिक्रीदर ९६ रूपैयाँ ०४ पैसा, सिङ्गापुर डलर एकको खरिददर एक सय एक रूपैयाँ ०४ पैसा र बिक्रीदर एक सय एक रूपैयाँ ४९ पैसा निर्धारण गरेको छ।  जापानी येन १० को खरिददर ८ रूपैयाँ ९३ पैसा र बिक्रीदर ८ रूपैयाँ ९७ पैसा, चिनियाँ युआन एकको खरिददर १८ रूपैयाँ ६७ पैसा र बिक्रीदर १८ रूपैयाँ ७६ पैसा, साउदी अरेबियन रियाल एकको खरिददर ३६ रूपैयाँ ०६ पैसा र बिक्रीदर ३६ रूपैयाँ २२ पैसा, कतारी रियाल एकको खरिदर ३७ रूपैयाँ १६ पैसा र बिक्रीदर ३७ रूपैयाँ ३३ पैसा कायम भएको छ। केन्द्रीय बैंकका अनुसार थाई भाट एकको खरिददर चार रूपैयाँ ०२ पैसा र बिक्रीदर चार रूपैयाँ ०३ पैसा, युएई दिराम एकको खरिददर ३६ रूपैयाँ ८८ पैसा र बिक्रीदर ३७ रूपैयाँ ०३ पैसा, मलेसियन रिङ्गेट एकको खरिदर ३० रूपैयाँ ५९ पैसा र बिक्रीदर ३० रूपैयाँ ७३ पैसा, साउथ कोरियन वन एक सयको खरिदर नौ रूपैयाँ ४७ पैसा र बिक्रीदर नौ रूपैयाँ ५१ पैसा, स्विडीस क्रोनर एकको खरिददर १२ रूपैयाँ ३७ पैसा र बिक्रीदर १२ रूपैयाँ ४३ पैसा र डेनिस क्रोनर एकको खरिदर १९ रूपैयाँ १३ पैसा र बिक्रीदर १९ रूपैयाँ २२ पैसा तोकिएको छ। राष्ट्र बैंकले हङकङ डलर एकको खरिददर १७ रूपैयाँ ४२ पैसा र बिक्रीदर १७ रूपैयाँ ५० पैसा, कुवेती दिनार एकको खरिददर चार सय ४० रूपैयाँ ५१ पैसा र बिक्रीदर चार सय ४२ रूपैयाँ ४६ पैसा , बहराइन दिनार एकको खरिददर तीन सय ५९ रूपैयाँ ०३ पैसा र बिक्रीदर तीन सय ६० रूपैयाँ ६२ पैसा, बढेको ओमनि रियाल एकको खरिदर तीन सय ५१ रूपैयाँ ८७ पैसा, बिक्रीदर तीन सय ५३ रूपैयाँ ४३ पैसा तोकिएको छ। यस्तै,  भारतीय रूपैयाँ एक सयको खरिददर एक सय ६० रूपैयाँ र बिक्रीदर एक सय ६० रूपैयाँ १५ पैसा तोकेको छ। राष्ट्र बैंकले यो विनिमय दरलाई आवश्यकतानुसार जुनसुकै समयमा पनि संशोधन गर्न सकिने जनाएको छ। वाणिज्य बैंकले तोक्ने विनिमय दर भने फरक हुनसक्ने र अद्यावधिक विनिमय दर केन्द्रीय बैंकको वेबसाइटमा उपलब्ध हुने जनाइएको छ।   "
    },
    {
        "title": "उद्योगीको गुनासो- भारतबाट तस्करी हुँदा स्वदेशी चिनीले बजार पाएन",
        "link": "https://www.setopati.com/kinmel/business/345748",
        "content": "नेपालका चिनी उद्योगीहरूले भारतबाट भइरहेको चिनी तस्करी तत्काल रोक्न सरकारसँग माग गरेका छन्। चिनी उद्योगीहरूले मंगलबार पत्रकार सम्मेलन गर्दै तस्करीकै कारण स्वदेशी चिनीले बजार पाउन नसकेको र यसले उद्योग सञ्चालनमा गम्भीर समस्या ल्याएको बताए। नेपाल चिनी उद्योग संघका अध्यक्ष शशिकान्त अग्रवालले अहिले ३५ प्रतिशत मात्र चिनी उद्योग सञ्चालनमा रहेको जानकारी दिए। तस्करीको चिनीले बजार ओगट्दा स्वदेशी उत्पादन बिक्री हुन नसकेको उनको भनाइ छ। ‘सामान्यतया चिनी उत्पादन सिजनमा चिनीको माग बढ्नुपर्ने हो। तर, अहिले तस्करीकै कारण स्वदेशी चिनी माग नभएको अवस्था छ,’ अग्रवालले भने। उद्योगीहरूले भारतसँगको खुला सिमाना र त्यहाँ नेपालभन्दा सस्तो मूल्यमा चिनी पाइने भएकाले तस्करी बढेको र यो तत्काल रोक्नुपर्नेमा जोड दिए। ‘तस्करी रोक्न सरकारले कठोर कदम नचाल्ने हो भने स्वदेशी चिनी उद्योग धराशायी हुने निश्चित छ,’ अग्रवालले भने। उनका अनुसार नेपालमा वार्षिक चिनीको माग दुई लाख ५० हजार मेट्रिक टन छ। स्वदेशी उद्योगले आर्थिक वर्ष २०८१/८२ मा करिब २ लाख २० हजार मेट्रिक टन चिनी उत्पादन गर्ने अनुमान छ। तर, खुला सिमानाका कारण ४० देखि ५० हजार मेट्रिक टन चिनी भारतबाट तस्करी हुने गरेको संघको दाबी छ। तस्करीले स्वदेशी उद्योग मात्र नभई उखु किसानहरू पनि प्रत्यक्ष मारमा परिरहेको उनीहरूको भनाइ छ। महाकाली सुगर मिलका सञ्चालक शिखर श्रेष्ठका अनुसार तस्करीको चिनीले स्वदेशी बजार ओगट्दा उद्योगले किसानलाई समयमै भुक्तानी दिन नसक्ने अवस्था आउन सक्छ। ‘चिनी उद्योगले किसानलाई उखु लिएको १५ दिनदेखि एक महिनाभित्रै भुक्तानी गरिरहेको हुन्छ,’ श्रेष्ठले भने, ‘तर अहिले स्वदेशी उत्पादन बिक्री हुन नसक्दा किसानको भुक्तानी मात्र नभई बैंकको किस्ता र ब्याजसमेत तिर्न गाह्रो हुने अवस्था छ।’ स्वदेशी उद्योग र किसानको संरक्षणका लागि सरकारले तुरून्तै प्रभावकारी कदम चाल्नुपर्ने उद्योगीहरू माग छ। "
    },
    {
        "title": "नयाँ वर्षदेखि भारतमा अधिकांश गाडीको मूल्य बढाइँदै, यस्तो छ कारण",
        "link": "https://www.setopati.com/kinmel/automobiles/345736",
        "content": "नयाँ वर्ष २०२५ भारतीय बजारमा गाडीको मूल्य बढ्ने भएको छ। भारतका अधिकांश अटो निर्माता कम्पनीले नयाँ वर्ष २०२५ को पहिलो दिनबाट नै लागू हुने गरी कारको मूल्य वृद्धि गर्ने घोषणा गरेका छन्। गाडीका पाटपुर्जाको मूल्य महँगो परेका कारण सञ्चालन खर्च समेत बढ्न गएको भन्दै ठूला बिक्रेता तथा उत्पादहकरू मूल्य बढाउने घोषणा गरेका छन्। गाडी उत्पादक कम्पनी मारुती सुजुकी, हुन्डाई, टाटा र महिन्द्रा लगायतले कारको मूल्य बढ्ने घोषणा गरिसकेको भारतीय मिडियाहरूमा उल्लेख गरिएको छ। मारुती सुजुकीले आफ्नो र एरेना र नेक्सा पोर्टफोलियोमा ४ प्रतिशतसम्म वृद्धि गर्ने बताएको छ। टाटाले सम्पूर्ण लाइनअपका गाडीमा ३ प्रतिशतसम्मले मूल्य बढाउने जनाएको छ। हुन्डाईले एसयुभीमा मात्र मूल्य वृद्धि गर्ने भएको छ। कम्पनीका अनुसार हुन्डाईका एसयुभी जनवरी १ देखि २५ हजार भारुसम्म महँगो पर्नेछ। जवनरी १ देखि महिन्द्राका एसयुभी ३ प्रतिशतसम्मले महँगो हुने जनाइएको छ। एमजी मोटर इन्डियाले पनि आफ्नो सम्पूर्ण लाइनअपमा ३ प्रतिशतसम्म मूल्य वृद्धि हुने जनाएको छ। यसैगरी, निशानले २ प्रतिशतसम्म तथा बिएमडब्लु, अडि र मर्सिडिज बेन्जले पनि ३ प्रतिशतसम्मले मूल्य वृद्धि गर्ने घोषणा गरेका छन्। भारतीय उत्पादक कम्पनीहरूले मूल्य बढाएसँगै भारतबाट आयात हुने गाडीको मूल्य नेपालमा पनि बढ्नेछ। "
    },
    {
        "title": "सम्पत्ति शुद्धीकरण निवारणसम्बन्धी सात सदस्यीय कार्यदल गठन ",
        "link": "https://www.setopati.com/kinmel/economy/345731",
        "content": "सम्पत्ति शुद्धीकरण तथा आतंककारी कार्यमा वित्तीय लगानी निवारणसम्बन्धी कार्यलाई थप प्रभावकारी बनाउन सात सदस्यीय कार्यदल गठन गर्ने निर्णय भएको छ। सम्पत्ति शुद्धीकरण निवारणसम्बन्धी निर्देशक समितिको बैठकले गरेको निर्णय अनुसार राष्ट्रिय समन्वय समितिका संयोजक कार्यदलको संयोजक रहनेछन्। सदस्यहरूमा अख्तियार दुरुपयोग अनुसन्धान आयोगका सचिव, महान्यायधिवक्ता कार्यालयका नायव महान्यायधिवक्ता, नेपाल राष्ट्र बैंकका डेपुटी गभर्नर, अर्थ मन्त्रालयका सहसचिव, सम्पत्ति शुद्धीकरण अनुसन्धान विभागका महानिर्देशक र वित्तीय जानकारी इकाइका प्रमुख रहनेछन्। नेपाल राष्ट्र बैंकका निर्देशक कार्यदलको सदस्य सचिव रहनेछन्।  कार्यदलले सम्पत्ति शुद्धीकरण तथा आतंककारी कार्यमा वित्तीय लगानी निवारणसम्बन्धी संलग्न निकायहरूबीच आवश्यक समन्वय पनि गर्नेछ। "
    },
    {
        "title": "टाटा म्याजिक 'बिएस६' सार्वजनिक, के छन् विशेषता?",
        "link": "https://www.setopati.com/kinmel/automobiles/345730",
        "content": "टाटा मोटर्सको एकमात्र आधिकारिक वितरक सिप्रदी ट्रेडिङले सहरी यातायातका लागि अत्याधुनिक प्रविधि, उत्कृष्ट क्षमतासहित आरामदायी यात्राको उपयुक्त मेल टाटा म्याजिक बिएस६ नेपालमा पहिलोपटक सार्वजनिक गरेको छ। नेपालगञ्जमा आयोजित गरियको कार्यक्रममा बागेश्वरी यातायात प्रा.लि. का अध्यक्ष मन प्रसाद आचार्य, नमस्ते नेपाल यातायात सेवा प्रा.लि. का अध्यक्ष निम बा. चलाउने, सनराइज यातायात प्रा.लि.का अध्यक्ष गोपाल रञ्जितकार, भेरी बस व्यवसायी प्रा.लि. का महासचिव कृष्ण प्रसाद सुवेदी, शुभकामना यातायात प्रा.लि.का अध्यक्ष रेशम खत्री, र गो कर्णाली यातायात प्रा.लि.का अध्यक्ष पदम थापा सहित अन्य विशिष्ट अतिथिहरूको उपस्थिति रहेको थियो। टाटा म्याजिक नेपाली बजारमा पहिलोपटक २००८ मा बिएस२ संस्करणका साथ प्रवेश गरेको थियो। त्यसपछि बिएस३, बिएस४ हुँदै आज बिएस६  संस्करणसम्म आइपुगेको यस गाडीले नेपाली सवारी साधन बजारमा ९५ प्रतिशत बजार हिस्सा कब्जा गरेको छ। हालसम्म ४ हजारभन्दा बढी म्याजिक भ्यान नेपाली सडकमा सफलतापूर्वक सञ्चालनमा छन्। टाटा म्याजिक बिएस६  पनि सहरी र विद्यालय यातायातका लागि उत्कृष्ट विकल्पका रूपमा साबित हुने विश्वाश कम्पनीले राखेको छ। यस्ता छन् टाटा म्याजिक बिएस६ का विशेषताहरूः इन्जिनः ६९४ सीसी पेट्रोल इन्जिन\nशक्तिः ३० एच पी \nटर्कः ५५ एनएम\nगियरबक्सः ५ स्पिड गियर\nपाङ्ग्राः १३ इन्च टायर\nसुविधाहरूः डिजिटल ओडोमिटर, राम्रो माइलेजका लागि इसिओ स्विच, एबिएस र सबै पाङ्ग्रामा एन्टी–रोलबार\nसुविधाः चालक र यात्रुहरूको सहजताका लागि विशेष डिजाइन "
    },
    {
        "title": "स्ट्याण्डर्ड चार्टर्ड बैंकको साधारण सभाले पारित गर्‍यो लाभांश",
        "link": "https://www.setopati.com/kinmel/banking/345722",
        "content": "स्ट्याण्डर्ड चार्टर्ड बैंकको ३८औं वार्षिक साधारण सभाले लाभांश प्रस्ताव पारित गरेको छ। सभाले १९ प्रतिशत नगद लाभांश र ६.५ प्रतिशत बोनस सेयरको प्रस्ताव पारित गरेको हो। सभालाई सम्बोधन गर्दै बैंककी अध्यक्ष जरिन दारूवालाले भनिन्, 'नेपालमा सञ्चालित एक मात्र अन्तर्राष्ट्रिय बैंकको रूपमा यहाँको आर्थिक विकासमा महत्त्वपूर्ण भूमिका निर्वाह गर्न पाउँदा हामी खुशी छौं।' प्रभावकारी रूपमा सञ्चालन हुन सकेकै कारण बैंकको सेयरमा प्रतिफल (रिटर्न अन इक्विटी) यो क्षेत्रकै उच्च (१९ प्रतिशत) रहेको समेत उनले उल्लेख गरिन्। आर्थिक वर्ष २०८०/८१ मा बैंकको सञ्चालन नाफा चार अर्ब ७० करोड रूपैयाँ थियो। बैंकको खुद मुनाफा तीन अर्ब ३० करोड रूपैयाँ थियो भने प्रतिसेयर आम्दानी ३४ रूपैयाँ ७० पैसा थियो।  बैंकमा स्ट्याण्डर्ड चार्टर्ड समूहको ७०.२१ प्रतिशत र सर्वसाधारणको २९.७९ प्रतिशत सेयर स्वामित्व छ। "
    },
    {
        "title": "२६६९ विन्दुमा नेप्से, कारोबार रकम ४ अर्ब ४१ करोडमा सीमित",
        "link": "https://www.setopati.com/kinmel/banking/345718",
        "content": "मंगलबार पनि नेप्से परिसूचक घटेको छ। आज नेप्से ६.३२ अंकले घटेर २६६९.८२ विन्दुमा बन्द भएको छ। यसदिन नेप्से परिसूचकसँगै कारोबार रकम पनि घटेको छ। गत कारोबार दिन अर्थात् सोमबार पाँच अर्ब ६२ करोडको सेयर कारोबार भएकोमा मंगलबार चार अर्ब ४१ करोडको सेयर कारोबार भएको छ।  अघिल्लो दिनको तुलनामा कारोबार रकममा १ अर्ब २१ करोड रूपैयाँ कमी आएको हो। आज ३०३ वटा धितोपत्रको ८७ लाख ६८ हजार कित्ता सेयर किनबेच भएको हो। मंगलबार ८५ कम्पनीको सेयर मूल्य बढेको छ भने १४८ वटाको घटेको छ। यस्तै १० कम्पनीको स्थिर रहेको छ। यसदिन जोशी हाइड्रोपावरको मूल्य सर्वाधिक ७.६७ प्रतिशतले बढेको छ। उक्त कम्पनीको प्रतिकित्ता मूल्य ४७७ रूपैयाँ कायम भएको छ।  खानीखोला हाइड्रोपावरको मूल्य ७.५३ प्रतिशतले बढेर प्रतिकित्ता ४६५ रूपैयाँ ५० पैसा पुगेको छ। यस्तै, एनआरएन इन्फ्रास्टक्चरको मूल्य सर्वाधिक ९.९० प्रतिशतले घटेको छ।  उक्त कम्पनीको प्रतिकित्ता मूल्य एक हजार ६५ रूपैयाँमा झरेको छ। दोस्रोमा लाइफ इन्स्योरेन्स कर्पोरेशनको मूल्य ३.५९ प्रतिशतले घटेर प्रतिकित्ता मूल्य एक हजार २५१ रूपैयाँ ५० पैसा कायम भएको छ। मंगलबार एनआरएन इन्फ्रास्टक्चरको सर्वाधिक कारोबार भएको छ। कम्पनीको प्रतिकित्ता मूल्य एक हजार ६५ रूपैयाँमा १८ करोड ९६ लाख रूपैयाँको सेयर कारोबार भएको छ। सर्वाधिक सेयर खरिद–बिक्री हुने दोस्रो कम्पनीमा सानिमा माइ हाइड्रोपावर रहेको छ। उक्त कम्पनीको प्रतिकित्ता ५४९ रूपैयाँ ३० पैसामा १८ करोड ७६ लाख रूपैयाँ बराबरको सेयर कारोबार भएको छ।   आज कारोबारमा आएका १३ वटा समूहगत परिसूचकमध्ये चार समूहको परिसूचक बढेको छ भने बाँकी नौ समूहको परिसूचक घटेको छ।  यस दिन जीवन बीमा समूहको परिसूचक सर्वाधिक १ प्रतिशतले घटेको छ। "
    },
    {
        "title": "हामी सद्दे युवा विदेश पठाइरहेका छौं, रातारात मृत्यु भएर बाकसमा फर्किनु परिरहेको छ– श्रममन्त्री भण्डारी",
        "link": "https://www.setopati.com/kinmel/employment/345711",
        "content": "श्रम रोजगार तथा सामाजिक सुरक्षा मन्त्री शरतसिंह भण्डारीले हामीले स्वस्थ पठाएका युवा बिरामी भएर तथा मृत्यु भएर बाकसमा फर्किनुपर्ने अवस्था निकै दर्दनाक रहेको बताएका छन्। नेपाल स्वास्थ्य व्यवसायी महासंघको १९औं वार्षिक साधारण सभाका अवसरमा आयोजित कार्यक्रममा बोल्दै उनले यस्तो अवस्था सिर्जना हुनुमा केही न केही समस्या रहेको बताए। 'हामी श्रमिक सद्दे पठाइरहेका छौं रातारात मृत्यु भएर कफिनमा फर्किनु परेको छ भनेपछि केही न केही समस्या छ,' उनले भने। श्रमिकहरूको स्वास्थ्य अवस्थाबारे जानकारीका लागि ट्रयाकिङ सिस्टम राख्न लागेको पनि उनले बताए। यसबाट यहाँ स्वास्थ्य परीक्षण पछि गन्तव्य मुलुक पुगेपछि श्रमिकको स्वास्थ्य अवस्था के कस्तो छ भने जानकारी हुने र उनीहरू जोखिममा पुग्ने अवस्था नहुने उनको भनाइ छ। 'तपाइँहरूले मापदण्ड अनुसार स्वास्थ्य परीक्षण गर्नुपर्छ। श्रमिकको स्वास्थ्यमा खेलवाड नहोस्। यतिका धेरै सरकारी अस्पताल हुँदाहुँदै श्रमिकको स्वास्थ्य परीक्षण गर्ने जिम्मा तपाइँहरूलाई सरकारले किन दिएको छ त?,' मन्त्री भण्डारीले व्यवसायीहरूलाई प्रश्न गरे। यहाँबाट गएदेखि नफर्केसम्म स्वास्थ्य को जिम्मा नेपाल सरकारको भएको र वैदेशिक रोजगार बोर्डले यसको जिम्मा लिनुपर्ने पनि उनले बताए। स्वास्थ्य व्यवसायी महासंघका अध्यक्ष कैलाश खड्काले गुणस्तरीय स्वास्थ्य सेवाका लागि सधैं प्रतिबद्ध रहेको बताए। गुणस्तरीय स्वास्थ्य परीक्षणका लागि मन्त्रालयसँग सहकार्य गरेरै अगाडि बढिरहेको बताए।  महासंघले उत्कृष्ट सेवा प्रदान गर्ने दुई जना व्यवसायी र यो क्षेत्रमा झक्झक्याउने तीन जना पत्रकारलाई समेत सम्मान गरेको थियो। "
    },
    {
        "title": "युरोपको 'आउटडोर' काममा आप्रवासी कामदारको माग अत्यधिक ",
        "link": "https://www.setopati.com/kinmel/employment/345703",
        "content": "पूर्वी युरोपका विभिन्न मुलुकहरूमा आउटडोर कामका लागि आप्रवासी श्रमिकहरूको अत्यधिक माग रहेको एक अध्ययनले देखाएको छ। भवन तथा काष्ठकर्मीहरूको हितका लागि काम गर्दै आएको अन्तर्राष्ट्रिय भवन तथा काष्ठकर्मी महासंघ(बिडब्लुआई) ले गरेको एक अध्ययनले पूर्वी युरोपेली मुलुकहरूमा निर्माण, यातायात, कृषि लगायत क्षेत्रमा श्रमिकहरूको माग अत्यधिक रहेको देखाएको हो। पूर्वी युरोपका युवाशक्ति रोजगारीका लागि पश्चिम युरोप तिर जाने गरेको र त्यहाँ केटाकेटी तथा वृद्धवृद्धाको संख्या बढ्दै गइरहेकाले आउटडोर तथा सेवा क्षेत्रको कामका लागि आप्रवासीको खाँचो बढ्दै गइरहेको अनुसन्धानकर्ता एवं अधिवक्ता निलाम्बर बडालले बताए। त्यहाँ वृद्धवृद्धा स्याहार सुसार तथा केयरगिभर काममा पनि श्रमिकहरूको माग बढिरहेको अध्ययनले देखाएको छ। रोमानिया लगायत मुलुकमा आउटडोरको काम गर्दा चिसो भने अत्यधिक हुने उनले बताए। युरोपमा काम गरिरहेका नेपाली युवाहरूसँग कुराकानीमा आधारित उक्त अध्ययन अनुसार युरोपमा श्रमिकहरूका लागि खान, बस्न पनि राम्रो व्यवस्था छ। तर अधिकांशले नियमित काम पाउन भने गाह्रो रहेको बताएका छन्। काम गरेको समयको आधारमा पैसा पाइने र कुनै दिन नसकेर काम गरिएन भने त्यसको पैसा नपाउने श्रमिकहरूले बताएका छन्। 'धेरैजसो काम सिजनमा मात्रै पाइने खालका हुने रहेछन्। सिजन सकिएपछि फेरि अर्को काम खोज्नुपर्ने रहेछ,' बडालले भने। अध्ययनले युवाहरूले युरोप जान पाँच देखि ४० लाखसम्म खर्च गरेको देखाएको छ। युरोप रोजगारीबारे स्पष्ट मापदण्ड नहुँदा बिचौलियालाई चर्को रकम बुझाएर युवाहरू जान बाध्य छन्। 'युरोपमा देशैपिच्छे छुट्टाछुट्टै व्यवस्था रहेछ। अधिकांश मुलुक जाँदा रोजगारदाताले नै श्रमिकको सबै सेवाशुल्क तिर्नुपर्ने व्यवस्था छ। तर पनि बिचौलियामार्फत श्रमिकहरू ठगिइरहेका छन्,' बडालले भने।  युरोपका धेरैजसो मुलुकमा कुटनीतिक नियोग छैनन्। जसले गर्दा त्यहाँको मागपत्र प्रमाणीकरण नहुँदा अवसर सदुपयोग हुन सकेको छैन। सरकारले पछिल्लो समय युरोपको अवसर सदुपयोग गर्न भन्दै दूतावास नभएका मुलुकको मागपत्र वैदेशिक रोजगार विभागबाटै प्रमाणीकरण गर्ने व्यवस्था मिलाउन लागिरहेको छ।  यसमा परराष्ट्र मन्त्रालयले सहमति दिइसकेको भने छैन। "
    },
    {
        "title": "३७ वर्षपछि स्ट्याण्डर्ड चार्टर्डले पायो पहिलो नेपाली सिइओ ",
        "link": "https://www.setopati.com/kinmel/banking/345694",
        "content": "स्थापनाको करिब ३७ वर्षपछि विदेशी संयुक्त लगानीको बैंक स्टयाण्डर्ड चार्टर्ड बैंक नेपालको प्रमुख कार्यकारी अधिकृत (सिइओ) मा पहिलो पटक नेपाली नियुक्त भएका छन्। सन् २०२५ जनवरी एकदेखि लागु हुने गरेर बैंकमा गोरख राणा प्रमुख कार्यकारी अधिकृत नियुक्त भएका हुन्। हाल नायव प्रमुख कार्यकारी अधिकृत रहेका राणा ३० वर्षदेखि स्टयाण्डर्ड चार्टर्ड बैंकमै कार्यरत छन्। सन् १९८७ मा नेपालमा स्ट्याण्डर्ड चार्टर्ड बैंक सञ्चालनमा आएको थियो। हाल बैंकमा अनिर्वाण घोष दास्तिदार प्रमुख कार्यकारी अधिकृतमा छन्। उनी बैंकमा ६ वर्षदेखि प्रमुख कार्यकारी अधिकृतको रूपमा कार्यरत छन्। गत वर्षमात्रै विदेशी संयुक्त लगानीको अर्को बैंक एभरेष्टमा पनि पहिलो पटक नेपाली प्रमुख कार्यकारी अधिकृत नियुक्त भएका थिए। राणा दिवंगत राजा वीरेन्द्र शाह र रानी ऐश्वर्यकी छोरी श्रुती शाहका श्रीमान हुन्। २०५८ सालमा दरबार हत्याकाण्डमा श्रुतीसहित राजा वीरेन्द्रका सबै सन्तानको हत्या भएको थियो। राणा र श्रुतीका दुई छोरी छन्। "
    },
    {
        "title": "बाराही जंगल लजकी नेचर गाइड एलिनालाई अन्तर्राष्ट्रिय अवार्ड ",
        "link": "https://www.setopati.com/kinmel/tourism/345623",
        "content": "चितवनस्थित बाराही जंगल लजकी नेचर गाइड एलिना चौधरी प्रतिष्ठित अन्तर्राष्ट्रिय अवार्ड 'टिओएफ टाइगर्स लज नेचुरिलष्ट' बाट सम्मानित भएकी छन्। जंगली जीवजन्तुको संरक्षण, दिगो पर्यटन र महिलाहरूको सशक्तिकरणमा पुर्‍याएको अद्वितीय योगदानको कदर गर्दै एलिनालाई अवार्ड प्रदान गरिएको हो। अन्तिम पाँच प्रतिस्पर्धीलाई पछि पार्दै एलिनाले यस वर्षको अवार्ड हात पारेकी हुन्। उनलाई गत शुक्रबार भारतको नयाँदिल्लीस्थित बिकानेर हाउसमा आयोजित समारोहमा अवार्ड प्रदान गरिएको हो। उनी यो अवार्ड पाउने एक मात्र महिला हुन्। प्रकृतिप्रति असाधारण प्रेम र समर्पण भएकी एलिना पारिवारिक पृष्ठभूमिका कारण पनि संरक्षण क्षेत्रमा लागेकी हुन्। पर्यटन क्षेत्रमा क्रियाशिल बुबा डि. बि चौधरी र वन्यजन्तु संरक्षणमा क्रियाशिल हजुरबुबाका कारण आफूलाई पनि यसै क्षेत्रमा लाग्ने प्रेरणा मिलेको एलिना बताउँछिन्। २०१९ मा राष्ट्रिय प्रकृति संरक्षण कोष (एनटिएनसी)बाट नेचर गाइडको प्रमाणपत्र प्राप्त गरेकी अलिना २०२१ देखि बाराही जंगल लजमा काम गर्न थालेकी हुन्। त्यसपछि उनले चितवन राष्ट्रिय निकुञ्जमा चराहरूको संरक्षण परियोजनामा आवद्ध भइन्। बाराही जंगल लजका महाप्रबन्धक प्रकाश चन्दले एलिनाको सफलतामा गर्व लागेको बताए। 'अलिनाको सफलता संरक्षण क्षेत्रमा महिलाहरूको तागत र समर्पणको उदाहरण हो। उनको कडा मेहनत र जोशले वन्यजन्तु र पर्यटनको परिदृश्यलाई परिवर्तन गर्दैछ,' उनले भने, 'उनी र उनीजस्ता अरूलाई सहयोग गर्न पाउँदा हामीलाई गर्व लागेको छ।'  प्रतिष्ठित अवार्डमार्फत एलिनामात्र नभइ समावेशीता र महिला सशक्तिकरणका क्षेत्रमा बाराही जंगल लजले अपनाएको कार्यशैली पनि सम्मानित भएको उनको भनाइ छ। आगामी दिनमा पनि बाराही जंगल लजले सशक्त र समावेशी वातावरण निर्माण गर्दै महिलालाई नेतृत्वका थप अवसर प्रदान गर्ने चन्दले बताए।  चितवन राष्ट्रिय निकुञ्जस्थित राप्ती नदीको किनारमा अवस्थित बाराही जंगल लज पर्यावरणमैत्री गन्तव्य हो। यसले आरामदायी आतिथ्यतासँगै प्रकृति संरक्षण र विविधताको प्रवर्द्धनको मूल उद्देश्यका साथ स्थापना गरिएको हो । "
    },
    {
        "title": "सानिमा माई हाइड्रोपावरको बोनस घोषणा, साधारण सभा कहिले?",
        "link": "https://www.setopati.com/kinmel/banking/345688",
        "content": "सानिमा माई हाइड्रोपावर लिमिटेडले गत वर्षको मुनाफाबाट सेयरधनीहरूलाई लाभांश दिने घोषणा गरेको छ। कम्पनीको सोमबार बसेको सञ्चालक समितिको बैठकले १० प्रतिशत बोनस सेयर र कर प्रयोजनको लागि ०.५२ प्रतिशत नगद लाभांश गरी कुल १०.५२ प्रतिशत लाभांश दिने घोषणा गरेको हो।  कम्पनीले गत वर्ष पनि १०.५३ प्रतिशत नगद लाभांश वितरण गरेको थियो।  कम्पनीले प्रस्तावित लाभांश पारित गर्न पुस २८ गते साधारण सभा पनि बोलाएको छ। सभामा आर्थिक वर्ष २०८०–८१ को नाफा नोक्सानसम्बन्धी हिसाबका सम्बन्धमा छलफल हुनेछ। सभाले आर्थिक वर्ष २०८१–८२ का लागि लेखापरीक्षक नियुक्ति र पारिश्रमिक निर्धारण गर्ने लगायतका प्रस्ताव पनि पारित गर्नेछ। सभा प्रयोजनका लागि हाइड्रोपावरले पुस ९ गते बुक क्लोज गर्ने भएको छ। बुक क्लोजको आधारमा पुस ८ गतेसम्मका कायम सेयरधनीहरूले उक्त सभामा भाग लिन र लाभांश पाउनेछन्। "
    },
    {
        "title": "'उद्योगले बिनाकारण सिमेन्टको भाउ बढाएर अभाव सिर्जना गरे'",
        "link": "https://www.setopati.com/kinmel/construction/345664",
        "content": "सिमेन्टको भाउ निरन्तर बढेपछि व्यापारी र ग्राहक दुवै मर्कामा परेका छन्। एकातिर भाउ बढ्ने, अर्कातिर भनेका बेला नपाइने भएपछि सिमेन्टको आपूर्ति शृंखला खलबलिएको व्यापारीहरूले बताएका छन्। विगत १२ वर्षदेखि ललितपुरको इमाडोलमा आइपी इन्टरप्राइजेज हार्डवेयर पसल चलाउँदै आएका पुष्प आचार्यले सिमेन्ट व्यापारमा अहिलेजस्तो समस्या कहिल्यै नभोगेको बताए। 'सिमेन्ट उद्योगहरूले उत्पादन कम गरेर भाउ बढाइरहेका छन्। उत्पादन कम हुँदा व्यापारीले माग अनुसार पाउन सकेका छैनन्,' उनले भने, 'उद्योगले भाउ बढाएको बढायै गर्छन्, ग्राहक हामीसँग रिसाउँछन्। व्यापार गरेर खानै नसकिने भइयो।' पछिल्लो समय उनले हरेकपटक सिमेन्ट माग गर्दा मूल्य बढेर आएको छ। बारम्बार यस्तो हुँदा ग्राहकलाई् मूल्य भन्न समेत असहज भएको उनले बताए। 'ग्राहकलाई हामीले भाउ बढाएर बेचिरहेका छौं भन्ने लाग्छ नि,' पुष्पले भने, 'यस्तो भएपछि ग्राहकको विश्वास कायम राख्न मुस्किल हुन्छ।' अर्का निर्माण सामग्री व्यापारी विजय कर्माचार्यको गुनासो पनि उस्तै छ। उनी कमल विनायकमा जय याक्टी अजिमा हार्डवयेर पसल चलाउँछन्। 'पैसा भएर पनि सिमेन्ट पाउन सकिएको छैन। उद्योगीले कोटा लगाएका छन्। कोटा अनुसार पालो कहिले आउँछ, थाहै हुँदैन,' उनले भने। अहिले सिजनका बेला सिमेन्ट नभएर ग्राहकलाई रित्तै पठाउन परेको उनको भनाइ छ। माग अनुसार सिमेन्ट नपाउनु र भाउ पनि बढिरहँदा व्यापारमा असहज भइरहेको उनले बताए। 'ग्राहक सिमेन्ट लिन आउँछन्, हुँदैन। अनि त्यो दिनको भाउमा अग्रिम बुकिङ गर्छन्। पछि सिमेन्ट भाउ बढेर आउँछ। त्यो बीचको घाटा कसले बेहोर्ने,' उनले भने, 'बढेको मूल्यमा नलिए उद्योगहरू सिमेन्ट नै पठाउँदैनौं भन्छन्।' पछिल्लो केही समययता सिमेन्टको भाउ निरन्तर बढिरहेको छ। यही बेला उद्योगहरूले बजारमा समयमा सिमेन्ट पठाइरहेका छैनन्। व्यापारीहरूका अनुसार पहिले सिमेन्ट माग गरेकै दिन आइपुग्थ्यो। अहिले एक सातादेखि दस दिनसम्म लाग्छ। यो अवधिमा तय भएको खरिद मूल्य पनि बढिसक्ने भएकाले समस्या सिर्जना भएको छ। नेपाल निर्माण सामग्री व्यापार संघ काठमाडौंका सल्लाहकार अनसन साखःले सिमेन्ट उद्योगीको यो व्यवहार सरकारले नजरअन्दाज गरेको बताए। उनका अनुसार अरू निर्माण सामग्री इँटा, गिटी, बालुवा लगायतको मूल्य यथावत छ। डन्डीको भाउ अन्तर्राष्ट्रिय मूल्य अनुसार घटबढ हुन्छ, अहिले थोरै बढेको छ। सिमेन्टको भने बिनाकारण भाउ बढाएर उद्योगहरूले अभाव सिर्जना गरेको उनको भनाइ छ। 'सिमेन्टमा हामी आत्मनिर्भर छौं। ९५ प्रतिशत कच्चा पदार्थ यहीँ पाइन्छ। बढ्नुपर्ने कारण के छ?' साखःले प्रश्न गरे, 'सिजनमा महिनामा प्रतिबोरा २०/२५ रूपैयाँ बढ्नु स्वाभाविक हो। अहिले त सातामै बढाइरहेका छन्।' सिमेन्टको मूल्य वृद्धिबारे वाणिज्य आपूर्ति तथा उपभोक्ता संरक्षण विभागमा गुनासो समेत आएकाले उत्पादकहरूसँग स्पष्टीकरण माग गरिएको विभागका महानिर्देशक राजन पौडेलले जानकारी दिए। 'हामीले हिजो (आइतबार) सिमेन्ट उत्पादकलाई मूल्य वृद्धिबारे छलफल गर्न बोलाएका थियौं,' उनले भने, 'के कति कारणले मूल्य वृद्धि भएको हो, त्यसबारे सात दिनभित्र स्पष्टीकरण दिन माग गरिएको छ। कारण पुष्टि गर्न नसके कानुन बमोजिम कारबाही हुनेछ।' उद्योगीहरूले अहिले पर्याप्त बिजुली उपलब्ध नभएकाले पूर्ण क्षमतामा उत्पादन गर्न नसकेको पनि बताइरहेका छन्। त्यसबारे पनि अध्ययन भइरहेको महानिर्देशक पौडेलले बताए। हामीले यसबारे सिमेन्ट उत्पादक संघका निवर्तमान अध्यक्ष ध्रुव थापालाई पनि सोध्यौं। उनले अहिले भाउ बढाउँदा समेत प्रतिबोरा ४० देखि ५० रूपैयाँ घाटा भएको दाबी गरे। कुनै बेला सिमेन्ट प्रतिबोरा एक हजार रूपैयाँसम्म थियो। माग नबढ्दा क्रमशः घटेर पाँच सय रूपैयाँसम्म आयो। दसैंअघिसम्म काठमाडौंमा पाँच सयदेखि ६ सय २५ रूपैयाँसम्म (पिपिसी र ओपिसी) पाइन्थ्यो। सिजन सुरू भएसँगै उद्योगहरूले निरन्तर मूल्य बढाएका छन्। गत शुक्रबारबाट सिमेन्ट बोराको ६ सय ५० देखि सात सय ८० रूपैयाँसम्म पर्न थालेको छ। "
    },
    {
        "title": "एकैदिन प्रतितोला दुई हजार १०० रूपैयाँ बढ्यो सुनको भाउ, कतिमा हुँदैछ किनबेच?",
        "link": "https://www.setopati.com/kinmel/jewellery/345685",
        "content": "नेपाली बजारमा आज (मंगलबार) सुन–चाँदीको मूल्य बढेको छ। सोमबार प्रतितोला एक हजार चार सय रूपैयाँ बढेको सुनको भाउ यसदिन प्रतितोला दुई हजार एक सय रूपैयाँ बढेको हो। नेपाल सुनचाँदी व्यवसायी महासंघका अनुसार आज छापावाल सुन प्रतितोला एक लाख ५२ हजार दुई सय रूपैयाँमा कारोबार भइरहेको छ। सोमबार छापावाल सुन प्रतितोला एक लाख ५० हजार एक सय रूपैयाँमा कारोबार भएको थियो।   त्यसैगरी, मंगलबार चाँदीको मूल्य पनि बढेको छ। सोमबार प्रतितोला एक हजार आठ सय ६५ रूपैयाँमा कारोबार भएको चाँदी मंगलबार प्रतितोला एक हजार नौ सय २५ रूपैयाँमा किनबेच भइरहेको छ। यो मूल्य अघिल्लो दिनको तुलनामा प्रतितोला ६० रूपैयाँ बढेको हो। आज अन्तर्राष्ट्रिय बजारमा भने सुन प्रतिऔंस २६ सय ७० अमेरिकी डलरमा कारोबार भइरहेको छ। "
    },
    {
        "title": "राम्रो 'रिभ्यु' पाइरहेको महिन्द्राको नयाँ इभी 'बिई ६' मा के छन् खास विशेषता?",
        "link": "https://www.setopati.com/kinmel/automobiles/345637",
        "content": "महिन्द्राले 'बिई ६ ई' गाडीको नाम परिवर्तन गरेको छ। महिन्द्राले हालै विद्युतीय सवारी साधनको नयाँ श्रेणी अन्तर्गत 'एक्सइभी ९ई' र 'बिई ६ ई' गाडी सार्वजनिक गरेको थियो। तर, इन्डिगोको ६ई नामसँग कानुनी विवाद परेपछि महेन्द्राले यो गाडीको नाम परिवर्तन गरेको छ। यसअघि 'बिई ६ई' राखिएको गाडीको नाम परिवर्तन गरी 'बिई ६' मात्रै राखिएको छ। इन्डिगोको ६ई विमान क्षेत्रसँग सम्बन्धित भएर दर्ता गरिएको थियो।  महिन्द्राले यातायात क्षेत्रसँग सम्बन्धित भएर यो नाम दर्ता गराएको थियो।  यस कारणले गर्दा बिई ६ई नाम राख्न पाउने अधिकार रहेको महिन्द्राको दाबी थियो।  अहिले नाम परिवर्तन गरिए पनि ’बिइ ६ई’ नाम प्रयोग गर्ने आफ्नो अधिकार  कानुनी प्रक्रिया मार्फत खोज्ने महिन्द्राले जनाएको छ। गाडी ट्रेडमार्क ’क्लास १२’ अन्तर्गतको सो गाडीको नाम अहिलेलाई 'बिई ६' नै रहने महिन्द्राले बताएको छ। के छन् विशेषता: यो गाडीको डिजाइन निकै आधुनिक बनाइएको छ। अगाडिको भागमा स्कुप गरिएको बोनेट (बाहिर निस्किएको जस्तो) र हावा पास गर्ने प्वाल सहितको छ। हेडलाइट र डिआरएक (डे टाइम रनिङ लाइट्स) आकर्षक राखिएको छ। यसले गाडीलाई निकै आकर्षक बनाएको छ।  यो गाडीमा २० इन्चभन्दा ठूला पांग्राको प्रयोग गरिएको छ भने पांग्राको वरिपरि 'ग्लस ब्ल्याक' फिनिश गरिएको छ। गाडीको छत पछाडितिर केही ढल्किएको बनाइएकोले यो स्पोर्टस कार जस्तै देखिने समीक्षकले उल्लेख गरेका छन्।  पछाडिको भागमा सी आकारको ठूलो टेललाइट राखिएको छ। यो पातलो लाइटबारले जोडिएको छ। पछाडिको ठूलो र चम्किलो बम्परले गाडी निकै राम्रो देखिएको छ। सवारी समीक्षकहरूले गर्नेहरूले यो कारलाई स्पोर्टस् कारको झल्को दिने भएकोले यसले युवाहरूलाई आकर्षित गर्ने विश्लेषण गरेका छन्। महेन्द्रा बिई ६ अहिले बजारमा तीन वटा रंगमा उपलब्ध छन्।  अहिले सामान्य गाडीहरूमा ब्लाइन्ड स्पट धेरै हुने समस्या रहेकोमा यो कारको डिजाइनको कारण भिजिबिलिटी राम्रो रहेको बताइएको छ। "
    },
    {
        "title": "अहिले बैंकहरूले कुन क्षेत्रलाई कति ब्याजदरमा दिइरहेका छन् कर्जा?",
        "link": "https://www.setopati.com/kinmel/banking/345641",
        "content": "२०७९ माघमा बैंकहरूले औसत १३.०३ प्रतिशत ब्याजदरमा कर्जा दिइरहेका थिए। सो समय सेयर धितोमा जाने कर्जामा सबैभन्दा धेरै औसत ब्याजदर १४.५८ प्रतिशतसम्म थियो। अहिले बैंकिङ प्रणालीमा भएको अधिक तरलताको लाभ भने यही सेयर धितोमा जाने कर्जाले पाइरहेको छ। अहिले बैंकहरूले सेयर धितो कर्जामा औसत ९.१३ प्रतिशत रहेको राष्ट्र बैंकले प्रकाशित गरेको गत कात्तिकसम्मको तथ्यांकले देखाउँछ। अन्यत्र क्षेत्रबाट कर्जाको माग कम भएसँगै यो क्षेत्रलाई बैंकहरूले प्राथमिकतामा राखेको देखिन्छ। अहिले बैंकहरूले प्रडक्ट शीर्षकाको आधारमा दिने कर्जामा सबैभन्दा कम ब्याजदर ८.०४ प्रतिशत छ। बैंक तथा वित्तीय संस्थाले विपन्न वर्ग कर्जामो यो ब्याजदर दिइरहेका हुन्। यसपछि अल्पकालीन चालु पुँजी वा मागमा आधारित कर्जाको ब्याजदर छ। यो शीर्षकमा बैंकहरूले ८.७३ प्रतिशत ब्याज लिइरहेका छन्। यसपछि कम ब्याजदर हुने कर्जा भनेकै सेयर धितोमा जाने कर्जा हो। क्यास क्रेडिट कर्जा ९.२१ प्रतिशत, बिल खरिद कर्जामा ९.२२ प्रतिशत, आवधिक (टर्म) कर्जामा ९.३९ प्रतिशत, आवासीय घर कर्जा ९.४२ प्रतिशत, सवारी कर्जा ९.५८ प्रतिशत र घरजग्गा कर्जा (रियल स्टेट) ९.६० प्रतिशतमा दिइरहेका छन्। अन्यमा ९.६७ प्रतिशत र अधिविकर्ष (ओभरड्राफ्ट) १०.०६ प्रतिशत ब्याजदरमा दिइरहेका छन्।  क्षेत्रगत आधारमा कृषि क्षेत्र र यससँग सम्बन्धित व्यवसायले सबभन्दा कम ब्याजमा कर्जा पाइरहेका छन्। यो क्षेत्रले ८.२२ प्रतिशतदेखि ८.९० प्रतिशत ब्याजदरमा कर्जा पाइरहेका छन्। माछापालन, कृषि, वन तथा पेय पदार्थ उत्पादन, खानी लगायतका क्षेत्रले यो दरमा कर्जा पाइरहेका हुन्। उपभोग, 'अन्य', निर्माण क्षेत्र र धातुबाट बन्ने उत्पादन, इलेक्ट्रोनिक उत्पादन तथा एसेम्बिलिङ क्षेत्रले सबैभन्दा धेरै ब्याजदर तिरिरहेका छन्। यी क्षेत्रले ९.४५ देखि ९.९५ प्रतिशतसम्म ब्याजदर तिर्नु परिरहेको छ। ब्याजदर सस्तो भइरहे पनि कर्जा भने बढ्न सकेको छैन। समग्रमा असोजको तुलनामा कर्जा लगानी घटेको छ। असोज महिनामा बैंकिङ प्रणालीबाट ४६ खर्ब ३१ अर्ब ८० करोड कर्जा लगानी भएकोमा कात्तिकमा घटेको हो।  कात्तिकमा कर्जा लगानी ४६ खर्ब ३१ अर्ब ४५ करोडमा सीमित भएको छ। क्षेत्रगत आधारमा निर्माण क्षेत्र, माछा पालन, थोक तथा खुद्रा बिक्रेतामा जाने, होटेल क्षेत्र र 'अन्य' क्षेत्रमा जाने कर्जा सामान्य घटेको हो। शीर्षकगत आधारमा अधिविकर्ष कर्जा, क्यास क्रेडिट, विपन्न वर्ग र 'अन्य' शीर्षकको कर्जा समान्य घटेको हो। "
    },
    {
        "title": "एनआइसी एसिया बैंक र र्‍याडिसन होटलबीच सम्झौता",
        "link": "https://www.setopati.com/kinmel/banking/345639",
        "content": "एनआइसी एसिया बैंक र र्‍याडिसन होटल काठमाडौंबीच बैंकका ग्राहकहरूलाई होटलका विभिन्न सेवा लिँदा विशेष छुट प्रदान गर्ने सम्झौता भएको छ। बैंकका डेबिट तथा क्रेडिट कार्ड प्रयोगकर्ताहरूले न्यूनतम १० प्रतिशतदेखि अधिकतम २० प्रतिशतसम्म विभिन्न सेवाहरूमा छुट प्राप्त गर्ने उक्त सम्झौतामा उल्लेख छ। सो सम्बन्धी सम्झौतापत्रमा बैंकका तर्फबाट चिफ डिजिटल पेमेन्ट इकोसिष्टम बिमल लम्साल र होटलको तर्फबाट फुड एण्ड बेभरेज निर्देशक केदार पाण्डेले हस्ताक्षर गरेका हुन्। आतिथ्य र मनोरञ्जनको एक प्रमुख केन्द्र रहेको यस होटलसँगको सम्झौताअनुसार होटलको पेष्ट्री शपमा (न्यूनतम एक हजार रूपैयाँको खरिद गर्दा) १० प्रतिशत, एयरपोर्ट रेष्टुरेन्ट, स्पा तथा फुड एण्ड बेभरेजमा १५/१५ प्रतिशत र फिटनेस सेन्टरमा २० प्रतिशत छुट उपलब्ध हुनेछ। बैंक र होटलबीचको यो साझेदारीले ग्राहकहरूले सुलभ मूल्यमा पाँचतारे होटलको सेवाको अधिकतम लाभ प्राप्त गर्ने बै‌ंकको भनाइ छ। "
    },
    {
        "title": "आन्तरिक राजस्व विभागले असोज ६ गते निकालेको सूचनाविरूद्ध अन्तरिम आदेश ",
        "link": "https://www.setopati.com/kinmel/economy/345622",
        "content": "उच्च अदालत पाटनले आन्तरिक राजस्व विभागले जारी गरेको आय विवरण दाखिला गर्ने म्याद थप सम्बन्धी सूचना खारेजको माग गर्दै परेको रिट उपर अल्पकालीन अन्तरिम आदेश जारी गरेको छ। सोमबार न्यायाधीश हेमन्त रावलको इजालसले प्रधानमन्त्री तथा मन्त्रिपरिषदको कार्यालय र आन्तरिक राजस्व विभागलाई कारण माग गर्दै तत्कालको लागि अल्पकालीन अन्तरिम आदेश जारी गरेको हो। अधिवक्ताद्वय सिर्जना अधिकारी र स्वस्तिका दंगालका साथै टिका कार्की र शैलेन्द्र उप्रेतीले संयुक्त रूपमा आन्तरिक राजस्व विभागले २०८१ असोज ७ गते जारी गरेको सूचना विरुद्ध रिट हालेका थिए। आन्तरिक राजस्व विभागले के सूचना निकालेको हो? अदालतको आदेशपछि के हुन्छ? आन्तरिक राजस्व विभागले वार्षिक एक करोड बराबरको कारोबार गर्ने व्यक्ति तथा फर्मलाई आय विवरण बुझाउने म्याद थप नहुने जनाएको थियो। वार्षिक २५ करोड रूपैयाँ बराबरको कारोबार गर्ने निकायलाई मंसिर मसान्त र २५ करोडभन्दा बढी कारोबार गर्ने निकायलाई पुस २० गतेसम्म आय विवरण बुझाउन सक्ने गरी म्याद दिएको थियो। आयकर ऐनको दफा ९६ ले आर्थिक वर्ष सकिएको तीन महिनाभित्र आय विवरण बुझाउनु पर्ने व्यवस्था गरेको छ। त्यस्तै दफा ९८ ले तोकिएको समयमा विवरण बुझाउन नसकेमा मनासिब कारण देखाइ निवेदन दिन सक्ने र त्यस्तो निवेदन मनासिब देखिएमा पटक–पटक वा एकै पटक गरी अधिकतम तीन महिना म्याद थप गर्न सक्‍ने व्यवस्था गरिएको छ।  यसको अर्थ पुस मसान्तभित्रको समय दिनसक्ने व्यवस्था गरिएको हो। 'निवेदन लिने तर म्याद थप नहुने अवस्था आएको थियो, कानुनले दिएको सुविधा कटौती गर्न पाइँदैन भनेर हामीले रिट हालेका हौँ,' सिए सैलेन्द्र उप्रेतीले भने, 'अदालतले अल्पकालीन अन्तरिम आदेश दिएको छ, मुद्दा नटुंगिएसम्म विगतका वर्षमा जसरी काम भएको छ, त्यसैगरी गर्नुपर्ने हुन्छ।' यसको अर्थ मुद्दा किनारा नलाइसकेको अवस्थामा विगतमा जसरी नै आय विवरण बुझाउन सकिने भएको छ। "
    },
    {
        "title": "हवाई र स्थलमार्ग हुँदै आउने पर्यटकको समस्या पहिल्याउन छलफल भइरहेको छ: मन्त्री पाण्डे ",
        "link": "https://www.setopati.com/kinmel/tourism/345604",
        "content": "संस्कृति,पर्यटन तथा नागरिक उड्डयनमन्त्री बद्रीप्रसाद पाण्डेले हवाई र स्थलमार्गबाट आउने पर्यटकले भोग्नु परेका समस्याको समाधान गर्न आफू लागिपरेको बताएका छन्। कैलालीको धनगढीमा आयोजित सुदूरपश्चिम प्रदेशको पर्यटन विकास रणनीतिबारे सरकार र नीजि क्षेत्रबीचको छलफल तथा अन्तर्क्रिया कार्यक्रममा बोल्दै मन्त्री पाण्डेले यस्तो बताएका हुन्। 'सडकमार्गका पूर्वाधारहरू समेत सहज बनाउन पर्ने देखिन्छ। प्रत्येक पर्यटकले हवाई र सडक यातायातबाट सास्ती व्यहोर्नु पर्ने समस्याको अन्त्य हुनुपर्छ,' उनले भने। सम्बोधनका क्रममा उनले हवाई र स्थलमार्गबाट आउने पर्यटकको समस्याको पहिचान गरी त्यसको समाधानका लागि अन्तरमन्त्रालय छलफल भइरहेको बताए। विविधता पूर्ण संस्कृति र प्राकृतिक विविधताका दृष्टिकोणले समेत भरिपूर्ण रहेको स्मरण गर्दै उनले सुदूरपश्चिम देवहरूको भूमि रहेकाले यहाँको महत्व निकै बढेको समेत बताए। मन्त्री पाण्डेले सुदूरपश्चिम जल, जंगल र जडीबुटी लगायतका पर्यटकीय क्षेत्रका दृष्टिकोणले निकै माथि रहेको समेत प्रष्ट पारे। उनले यस क्षेत्रलाई धार्मिक र पर्यटकीय क्षेत्रको रूपमा विकास गर्न सकिने बताउँदै सुदूरपश्चिमलाई  कैलाश मानसरोवरसम्म जोड्न सके फाइदा पुग्ने बताए। उनले धार्मिक,पर्यटकीय दृष्टिकोणले भारतीय पर्यटक भित्र्याउन सकेको अवस्थामा मात्रै ठूलो लाभ लिन सकिने विश्वास व्यक्त गरे। साथै मन्त्री पाण्डेले बर्दीयाको ठाकुरदारमा आगामी दिनमा हुने विषयगत समितिको बैठकमा सुदूरपश्चिम, कर्णाली र  गण्डकी प्रदेशका मुख्यमन्त्रीलाई समेत सहभागी हुन आह्वान गरे। "
    },
    {
        "title": "यतीमा यात्रा गरेकी ग्रीस्माले जितिन् बेनेलीको स्कुटर",
        "link": "https://www.setopati.com/kinmel/tourism/345619",
        "content": "यती एयरलाइन्सले सञ्चालन गरेको चाडपर्व विशेष 'यतीसँग, उत्सवको उमङ्ग' योजनाको बम्पर उपहार ग्रीस्मा खनालले जितेकी छिन्। अन्तर्राष्ट्रिय नागरिक उड्डयन दिवसको अवसर पारेर यती एयरलाइन्सले फेसबुक लाइभमार्फत् गरेको 'लक्की ड्र' गरेको छ, जसमा ग्रीस्मा खनालले सिट्रोनको तर्फबाट पानारोमा बेनेली १२५ सिसीको स्कुटर प्राप्त गरेकी हुन्। उनले यती एयरलाइन्समा मंसिर १४ गते काडमाडौं–भैरहवा यात्रा गरेकी थिइन्। यस्तै, दोस्रो पुरस्कार मंसिर १२ गते काठमाडौं–विराटनगर उडान गरेका राजेन्द्र राईले हात पारेका छन्। उनले श्री रिद्धिसिद्धि ज्वेलर्सको तर्फबाट डायमण्डको चेन प्राप्त गरेका छन्। यसैगरी, तेस्रो पुरस्कारको रुपमा पाल्सोनिकको फ्रिज सृजना केसीले प्राप्त गरेकी छिन्। उनले यती एयरलाइन्समार्फत् मंसिर १२ गते काठमाडौं–नेपालगञ्ज उडान गरेकी थिइन्। मासिक पुरस्कारको विजेताहरूमा अरुण कुमार यादव र पदम बहादुर बस्नेत रहेका छन्। उनीहरुले नथिङ नेपालको तर्फबाट सिएमएफ एयरवर्ड प्राप्त गरेका हुन्। साप्ताहिक पुरस्कार जित्नेहरूमा भने तारादेवी बस्नेत, श्रीपति शाहु, सन्जु कृष्ण भट्टराई, डम्बर प्रसाद तिमिल्सिना, रुपेश धिमाल, विकास गुरुङ्ग, रुजन तुलाधर, अनुज ढकाल रहेका छन्। उनीहरूले आइबिबी नेपालको तर्फबाट आकर्षक गिफ्टह्याम्पर प्राप्त गरेका छन्। यती एयरलाइन्सले चाडपर्वको समयमा यात्रा गर्ने आफ्ना यात्रुहरूलाई लक्षित गरी २ महिना समयावधिको लागि (असोज २२ गतेदेखि मंसिर २१ गतेसम्म) 'यतीसँग, उत्सवको उमङ्ग' योजना सार्वजनिक गरेको थियो।  यस अवधिभर २ लाख ४ हजार ४ सय ८५ जना यती एयरलाइन्समा यात्रा गरेको बताइएको छ।  "
    },
    {
        "title": "एपेक्स कलेजको दीक्षान्त समारोह सम्पन्न",
        "link": "https://www.setopati.com/kinmel/others/345603",
        "content": "एपेक्स कलेजले क्लास अफ २०२४ को सम्मानमा यो विशेष दीक्षान्त समारोह आयोजना गरिएको छ। यो समारोहले विद्यार्थीहरूको शैक्षिक उपलब्धिको माइलस्टोन र नयाँ अध्ययको सुरुवातको सन्देश दिन्छ। यसले विद्यार्थीहरूलाई अभिभावक, संरक्षक, शिक्षक, र साथीहरूको सहयोगको  महत्त्व स्मरण गराउँदै, कलेजमा बिताएका अमूल्य क्षणहरूको सम्झना दिलाउने अवसर प्रदान गर्छ। यो माइलस्टोन दीक्षान्तले एपेक्स कलेज र आइएनजिबीचको पहिलो दिक्षान्त समारोह सँगैको सबैभन्दा उल्लेखनीय साझेदारीको पराकाष्ठा पनि संकेत गर्दछ। यस वर्ष कलेजबाट कुल २५८ विद्यार्थीहरू दिक्षित हुँदैछन्, जसमा १५० स्नातक (ब्याचलर्स) डिग्री प्राप्त गर्ने र १०८ स्नातकोत्तर (मास्टर्स) डिग्री प्राप्त गर्ने विद्यार्थीहरू छन्। वार्षिक दीक्षान्त समारोहले उत्कृष्ट विद्यार्थीहरूलाई प्रतिष्ठित इनोभेट नेपाल ग्रुप पोस्टग्राजुएट छात्रवृत्ति प्रदान गरेर सम्मान गर्ने परम्परालाई निरन्तरता दिएको कलेजको भनाइ छ। यी विद्यार्थीहरूले आफ्नो उत्कृष्ट उपलब्धि र उज्ज्वल भविष्यको सम्भावनालाई मद्दत पुर्‍याउँदै इनोभेट नेपाल ग्रुपका कलेजहरूमा आफ्नो स्नातकोत्तर शिक्षा जारी राख्नेछन्। यस वर्षको छात्रवृत्ति एपेक्स कलेज बिबिए –बैंकिङ र इन्स्योरेन्सका विद्यार्थी यादव प्रसाद पाण्डेलाई प्रदान गरिएको छ।  उनी कलेजका १५० विद्यार्थीहरूमध्येबाट छानिएक हुन्। उनले एपेक्स कलेजमै एमबिए अध्ययनलाई  निरन्तरता दिने छन्। यो अवार्डसँगै इनोभेट नेपाल ग्रुप अन्तर्गतकै कुनै संस्थामा काम गर्ने अवसर पनि प्राप्त गर्नेछन्।  "
    },
    {
        "title": "मञ्जुश्री फाइनान्सको लाभांश घोषणा",
        "link": "https://www.setopati.com/kinmel/banking/345595",
        "content": "मञ्जुश्री फाइनान्सले आर्थिक वर्ष २०८०/८१ को नाफाबाट सेयरधनीलाई नगद लाभांश दिने घोषणा गरेको छ। कम्पनीको आइतबार बसेको सञ्चालक समितिको बैठकले ६.३५ प्रतिशत नगद लाभांश (कर सहित) वितरण गर्ने निर्णय गरेको हो। प्रस्तावित लाभांश नेपाल राष्ट्र बैंकको स्वीकृतिपछि कम्पनीको आगामी साधारण सभाले पारित गरेपछि सेयरधनीहरूले पाउने वितरण सुरू गरिनेछ। कम्पनीले आर्थिक वर्ष २०७९/८० मा भने ५.२६३ प्रतिशत नगद लाभांश वितरण गरेको थियो।  "
    },
    {
        "title": "निरन्तर घट्दै हिमालयन डिष्टिलरीको लाभांश, यस वर्ष कति?",
        "link": "https://www.setopati.com/kinmel/banking/345593",
        "content": "हिमालयन डिष्टिलरीले आर्थिक वर्ष २०८०/८१ को सञ्चित मुनाफाबाट सेयरधनीहरूलाई लाभांश दिने घोषणा गरेको छ। कम्पनीको आइतबार बसेको सञ्चालक समितिको बैठकल १५ प्रतिशत बोनस सेयर र कर प्रयोजनका लागि ५ प्रतिशत नगद गरी कुल २० प्रतिशत लाभांश दिने निर्णय गरेको हो। गत वर्ष यस कम्पनीले १० प्रतिशत बोनस सेयर र कर प्रयोजनसहित  १५ प्रतिशत नगद गरी कुल २५ प्रतिशत लाभांश वितरण गरेको थियो। अघिल्लो वर्ष भने कम्पनीले ६० प्रतिशत बोनस सेयर र कर प्रयोजनसहित १० प्रतिशत नगद गरी कुल ७० प्रतिशत लाभांश वितरण गरेको थियो। त्यसभन्दा अघिका तीन वर्ष कम्पनीले लगातार १०० प्रतिशत माथि लाभांश वितरण गरेको थियो। कम्पनीको लाभांश दर निरन्तर रूपैयाँ घट्दै आइरहेको छ। यस्तै, कम्पनीले लाभांश प्रस्ताव पारित गर्न पुस २८ गते वार्षिक साधारण सभा गर्ने भएको छ।  सधारण सभाका प्रयोजनका लागि कम्पनीले पुस १९ गते बुक क्लोज गर्ने भएको छ।  पुस १८ गतेसम्म कायम रहने सेयरधनीहरू मात्र प्रस्तावित लाभांश पाउन र सभामा भाग लिन पाउनेछन्। "
    },
    {
        "title": "कालोपत्रे हुँदै म्याग्लुङ–मंगलबारे सडक",
        "link": "https://www.setopati.com/kinmel/medical/345577",
        "content": "म्याङलुङ अम्फुवा मङ्गलबारे सडक कालोपत्र हुने भएको छ। आइतबार प्रतिनिधिसभा सदस्य तथा पूर्वसहरी विकासमन्त्री सीता गुरुङले एक समारोहबीच कालोपत्रको शिलान्यास गरेकी हुन्। सो अवसरमा उनले सडक कालोपत्र भएपछि स्थानीय उत्पादन बजार पुर्‍याउन सहज भई स्थानीयको जीवनस्तर उक्सिने विश्वास व्यक्त गरिन्। संघीय सरकारको सहरी विकास मन्त्रालयको १० करोड २४ लाख ५० हजार बजेटमा मारुती बिल्डर्सले निर्माणको ठेक्का पाएको हो। विसं २०८२ पुस २४ गतेसम्ममा काम सक्ने गरी ठेक्का सम्झौता भएको आयोजना कार्यान्वयन गर्ने सघन सहरी तथा भवन निर्माण आयोजनाको कार्यालय धनकुटाका आयोजना प्रमुख सुमन मिश्रले जानकारी दिए। उक्त सडकअन्तर्गत सदरमुकाम म्याग्लुङतर्फको दुई हजार ९ सय मिटरमध्ये एक हजार आठ सय मिटर कालोपत्र हुनेछ भने एक हजार एक सय मिटर सडकको चौडा गरिनेछ। त्यस्तै लालिगुराँस नगरपालिकातर्फ एक हजार दुई सय मिटर कालोपत्र हुने प्रमुख  मिश्रले बताए। उक्त सडक कालोपत्र भएपछि स्थानीय उत्पादन लालिगुराँस नगरपालिका–८ मङ्गलबारेबाट सदरमुकाम म्याग्लुङको हटियासम्म ल्याउन सहज हुने मङ्गलबारेका स्थानीयवासी ज्ञानु तिम्सिनाले बताए। हिउँदमा जसोतसो सडक चले पनि वर्षातको समयमा यहाँका किसानले काँधमै बोकेर कृषि उपज हटिया ल्याउनुपर्ने बाध्यता यो सडक कालोपत्र भएसँगै अन्त्य हुने विश्वास लिइएको छ। "
    },
    {
        "title": "आजका लागि यस्तो छ विदेशी मुद्राको विनिमय दर",
        "link": "https://www.setopati.com/kinmel/banking/345575",
        "content": "नेपाल राष्ट्र बैंकले सोमबारका लागि विदेशी मुद्राको विनिमय दर निर्धारण गरेको छ। राष्ट्र बैंकका अनुसार अमेरिकी डलर एकको खरिदर एक सय ३५ रूपैयाँ २१ पैसा र बिक्रीदर एक सय ३५ रूपैयाँ ८१ पैसा कायम भएको छ।  युरोपियन युरो एकको खरिददर एक सय ४२ रूपैयाँ ९१ पैसा र बिक्रीदर एक सय ४३ रूपैयाँ ५४ पैसा, युके पाउन्ड स्टर्लिङ एकको खरिददर एक सय ७२ रूपैयाँ ३० र बिक्रीदर एक सय ७३ रूपैयाँ ०७ पैसा, स्वीस फ्रयाङ्क एकको खरिदर एक सय ५३ रूपैयाँ ८८ पैसा र बिक्रीदर एक सय ५४ रूपैयाँ ५६ पैसा कायम गरिएको छ।  केन्द्रीय बैंकले अष्ट्रेलियन डलर एकको खरिददर ८६ रूपैयाँ ३९ पैसा र बिक्रीदर ८६ रूपैयाँ ७८पैसा, क्यानेडियन डलर एकको खरिददर ९५ रूपैयाँ ५० पैसा र बिक्रीदर ९५ रूपैयाँ ९२ पैसा, सिङ्गापुर डलर एकको खरिददर एक सय रूपैयाँ ७३ पैसा र बिक्रीदर एक सय एक रूपैयाँ १८ पैसा निर्धारण गरेको छ।  जापानी येन १० को खरिददर नौ रूपैयाँ ०१ पैसा र बिक्रीदर नौ रूपैयाँ ०५ पैसा, चिनियाँ युआन एकको खरिददर १८ रूपैयाँ ५९ पैसा र बिक्रीदर १८ रूपैयाँ ६८ पैसा, साउदी अरेबियन रियाल एकको खरिददर ३५ रूपैयाँ ९९ पैसा र बिक्रीदर ३६ रूपैयाँ १५ पैसा, कतारी रियाल एकको खरिददर ३७ रूपैयाँ नौ पैसा र बिक्रीदर ३७ रूपैयाँ २५ पैसा कायम भएको ।  केन्द्रीय बैंकका अनुसार थाई भाट एकको खरिददर तीन रूपैयाँ ९७ पैसा र बिक्रीदर तीन रूपैयाँ ९८ पैसा, युएई दिराम एकको खरिददर ३६ रूपैयाँ ८१ पैसा र बिक्रीदर ३६ रूपैयाँ ९८ पैसा, मलेसियन रिङ्गेट एकको खरिददर ३० रूपैयाँ ५९ पैसा र बिक्रीदर ३० रूपैयाँ ७३ पैसा, साउथ कोरियन वन एक सयको खरिददर नौ रूपैयाँ ४९ पैसा र बिक्रीदर नौ रूपैयाँ ५३ पैसा, स्विडीस क्रोनर एकको खरिददर १२ रूपैयाँ ३६ पैसा र बिक्रीदर १२ रूपैयाँ ४२ पैसा र डेनिस क्रोनर एकको खरिददर १९ रूपैयाँ १६ पैसा र बिक्रीदर १९ रूपैयाँ २५ पैसा तोकिएको छ।  राष्ट्र बैंकले हङकङ डलर एकको खरिददर १७ रूपैयाँ ३८ पैसा र बिक्रीदर १७ रूपैयाँ ४६ पैसा, कुवेती दिनार एकको खरिददर चार सय ४० रूपैयाँ १४ पैसा र बिक्रीदर चार सय ४२ रूपैयाँ ०९ पैसा , बहराइन दिनार एकको खरिददर तीन सय ५८ रूपैयाँ ५५ पैसा र बिक्रीदर तीन सय ६० रूपैयाँ १४ पैसा, ओमानी रियाल एकको खरिददर तीन सय ५१ रूपैयाँ १९ पैसा, बिक्रीदर तीन सय ५२ रूपैयाँ ७५ पैसा तोकिएको छ । यस्तै,  भारतीय रूपैयाँ एक सयको खरिददर एक सय ६० रूपैयाँ र बिक्रीदर एक सय ६० रूपैयाँ १५ पैसा तोकेको छ। राष्ट्र बैंकले यो विनिमय दरलाई आवश्यकतानुसार जुनसुकै समयमा पनि संशोधन गर्न सकिने जनाएको छ । वाणिज्य बैंकले तोक्ने विनिमय दर भने फरक हुनसक्ने र अद्यावधिक विनिमय दर केन्द्रीय बैंकको वेबसाइटमा उपलब्ध हुने जनाइएको छ। "
    },
    {
        "title": "हुन्डाई प्यालिसेडको दोस्रो जेनेरेसन सार्वजनिक, ९ सिटसम्मको सुविधा",
        "link": "https://www.setopati.com/kinmel/automobiles/345560",
        "content": "हुन्डाईले दोस्रो जेनेरेसनको फ्ल्यागशिप एसयुभी प्यालिसेडको नयाँ मोडल सार्वजनिक गरेको छ। यो मोडलको बाह्य डिजाइनमा निकै परिवर्तन गरिएको बताइएको छ। दोस्रो जेनेरेसनको प्यालिसेडमा ९ सिटसम्मको व्यवस्था सहितको छ।  प्यालिसेडको नयाँ डिजाइनमा बक्सी आकारको संरचना बनाइएको उल्लेख छ। गाडीको अगाडि ठूलो ग्रिल र पाँच ब्लोक एलइडी हेडलाइट्स राखिएका छन्। यसका साइड फेन्डर (गाडीको चारैतिरको बाह्य भाग) अब चौडा र सिधा छन्, जसले गाडीलाई थप आकर्षक बनाइएको छ। २१ इन्चका ठूला व्हिल्स र पछाडि नयाँ ब्लोक–जस्तो डिजाइनका टेललाइट्स पनि थपिएको छ। यसको फ्लोटिङ–रूफ (छतको विशेष डिजाइन जसमा तल्लो भाग र माथिल्लो भागको आकार भिन्न छ) प्रभावले यसलाई आकर्षक बनाएको छ। यो गाडीमा १२.३ इन्चको इन्फोटेनमेन्ट टचस्क्रिन र भर्चुअल इन्स्ट्रुमेन्ट क्लस्टर राखिएको छ। नयाँ प्यालिसेड अहिले दक्षिण कोरियामा सार्वजनिक गरिएको छ। अन्य बजारहरूमा भने २०२५ सम्ममा उपलब्ध हुने बताइएको छ। "
    },
    {
        "title": "बजाजका मोटरसाइकल फाइनान्स मार्फत किन्न नागरिकता भए पुग्ने",
        "link": "https://www.setopati.com/kinmel/automobiles/345548",
        "content": "बजाज मोटरसाइकलको नेपालको लागि एक मात्र आधिकारिक बिक्रेता हंसराज हुलासचन्दले अब बजाजका मोटरसाइकल नागरिकताको आधारमा मात्रै सरल फाइनान्स मार्फत खरिद गर्न सकिने स्किम ल्याएको छ। मोटरसाइकल खरिद गर्दा हुने झन्झटिलो फाइनान्स प्रक्रियालाइ सरल होस् भनी ग्राहकहरूको लागि यो स्किम ल्याएको कम्पनीले जनाएको छ। यसअघि मोटरसाइकल खरिद गर्दा घर जग्गाको लालपूर्जा, पानी वा बिजुलीको बिल, आफ्नो आयस्रोतको सर्टिफिकेट लगायतका विभिन्न कागजात आवश्यकता पर्दथ्यो। यी झन्भटहरूलाइ हटाएर अब भने बजाजका ग्राहकले यी कागजातको सट्टामा नागरिकता मात्रै लगेर सहजै बजाजका मोटरसाइकल फाइनान्स मार्फत किन्न सक्नेछन्। किस्ताबन्दीमा किन्न चाहने ग्राहकले १ घण्टाभित्रै लोन पास गरेर ९.९९ प्रतिशत सुलभ ब्याजदरमै सरल फाइनान्स मार्फत यो सुविधा पाउन सक्नेछन्। यो स्किम बजाजका देशभरका आधिकारिक सोरूमहरूमा उपलब्ध सबै मोडलहरूमा लागू हुने कम्पनीले जानकारी दिएको छ।  "
    },
    {
        "title": "निजी क्षेत्रका समस्या समाधान गराउन महासंघ निरन्तर सक्रिय छ: अध्यक्ष ढकाल",
        "link": "https://www.setopati.com/kinmel/economy/345541",
        "content": "नेपाल उद्योग वाणिज्य महासंघका अध्यक्ष चन्द्र प्रसाद ढकालले निजी क्षेत्रका समस्या समाधान गराउन महासंघले निरन्तर सक्रियता देखाएको बताएका छन्। महासंघमा नयाँ नेतृत्व आएपछिको गरेका कामको समीक्षा गर्दै अध्यक्ष ढकालले महासंघको सक्रियता र उचित कदमलाई सरकारले समेत साथ दिएको प्रतिक्रिया दिएका छन्। महासंघले निजी क्षेत्रलाई अख्तियारको दायरामा ल्याउने गरी ल्याउन थालेको विधेयकमा असहमति जनाएको र यस विषयमा पर्याप्त बहस गरेर सरोकारवाला पक्षले साझा धारणा बनाउन सकेको अध्यक्ष ढकालले बताए। संसदका प्रमुख नेताहरू र सम्बन्धित पक्षहरूसँगको छलफलपछि अख्तियारको दायरमा निजी क्षेत्र ल्याउन नहुनेमा सबै पक्ष सहमत भएको महासंघको बुझाइ छ। यस विषयमा महासंघले डेढ सयभन्दा बढी सांसदहरूलाई राखेर छलफल समेत गरेको थियो। महासंघको नयाँ नेतृत्व आएपछि अर्थतन्त्रमा निजी क्षेत्रको हिस्सासम्बन्धी प्रतिवेदन सार्वजनिक गरिएको र यसले सरोकारवाला निकायमा निजी क्षेत्रप्रतिको धारणा राम्रो बनाएको महासंघ पदाधिकारीहरूले प्रतिक्रिया छ। महासंघले निजी क्षेत्रको योगदान देखाउन विश्व बैंक समूहसँग सहकार्यमा 'स्टेट अफ प्राइभेट सेक्टर' प्रतिवेदन सार्वजनिक गरिएको थियो। यो प्रतिवेदनले समग्र अर्थतन्त्रमा निजी क्षेत्रको योगदान ८१ प्रतिशत रहेको देखाएको थियो। त्यस्तै महासंघले डेडिकेटेड र ट्रंकलाइन विवादमा महासंघले तत्कालीन प्रधानमन्त्री र नेपाल विद्युत प्राधिकरणबीच समन्वय गरी समस्या समाधानका लागि पहल गरेको थियो। यसको स्थायी समाधानका लागि उच्चस्तरीय आयोग गठनको माग गरेको थियो। सरकारद्वारा गठन गरिएको आयोगले प्रतिवेदन बुझाए पनि यो विषय अझै समाधान भइसकेको छैन।  तीन वर्ष यता हरेक वर्ष वैदेशिक लगानीमा गिरावट आएकोमा महासंघले वैदेशिक लगानीलाई केन्द्रित गरेर अन्तर्राष्ट्रिय सम्मेलनहरू गरेको महासंघ अध्यक्ष ढकालले बताए। विदेशी लगानीलाई प्रोत्साहन गर्न महासंघले चीन, भारत, र दुबईमा अन्तर्राष्ट्रिय सम्मेलन आयोजना गरिएको थियो। यस्ता सम्मेलनले नेपालको आर्थिक सम्भावनाबारे विदेशी लगानीकर्तालाई जानकारी गराएको महासंघले जनाएको छ। महासंघले सामाजिक क्षेत्रमा सहयोग पुर्‍याउन जाजरकोट र रुकुम पश्चिमका भूकम्प पीडितहरूका लागि २० लाख रूपैयाँबराबरको सहयोग तथा प्यारालम्पिकमा रजत पदक विजेता पलेशा गोवर्धनलाई पाँच लाख रूपैयाँ सहयोग प्रदान गरेको उल्लेख गरिएको छ। महासंघले आगामी फेब्रुअरीमा नेपाल अन्तर्राष्ट्रिय आर्थिक सम्मेलन आयोजना गर्ने तयारी गरेको छ। सुधार र लगानीमैत्री वातावरण निर्माण गर्दै महासंघ निजी क्षेत्रको दीर्घकालीन हितका लागि प्रतिबद्ध रहेको अध्यक्ष ढकालले बताए। "
    },
    {
        "title": "सिमेन्टको मूल्य वृद्धि फिर्ता गर्न व्यापार संघको आग्रह ",
        "link": "https://www.setopati.com/kinmel/business/345537",
        "content": "निर्माण सामग्री व्यापारीहरूले सिमेन्टमा गरिएको मूल्य वृद्धि फिर्ता गर्न माग गरेको छन्। निर्माण सामग्री व्यापारीहरूको गत साता बुधबार बसेको बैठकले यस्तो माग गरेको हो। गत साता बुधबार नेपाल निर्माण सामग्री व्यापार संघ काठमाडौंको आयोजनामा भक्तपुर र ललितपुरका व्यापारीहरू संयुक्त रूपमा बैठक बसेका थिए। 'बजारमा मागको तुलनामा आपूर्ति कम गरी कृत्रिम अभाव सृजना गराई उद्योगीहरूले मनामानी ढंगले सिमेन्टको मूल्य वृद्धि गरेको हुनाले यसलाई फिर्ता गरिदिन माग गर्दछौं,' जारी विज्ञप्तिमा भनिएको छ। सिमेन्ट उत्पादकहरूले अग्रिम भुक्तानी गरिसकेका सिमेन्ट उपलब्ध गराउन समेत सहमत नभएकाले आफूहरू निजी घर तथा भवन निर्माणकर्तालाई सिमेन्ट दिन नसकेको उनीहरूको भनाइ छ। उनीहरूले बजारमा सिमेन्टको मागलाई कमी हुन नदिनका साथै निर्माण सामग्री व्यापारी पनि उत्पादक कम्पनीको आधारस्तम्भ भएकाले सुमधुर सम्बन्ध राख्न आग्रह गरेको छ। आफ्ना मागहरू आगामी मंगलबारसम्म सम्बोधन गरिदिन व्यापारीहरूले आग्रह गरेका छन्।   "
    },
    {
        "title": "लक्ष्मी सनराइज बैंकले गर्‍यो ललितपुरमा सेवा विस्तार ",
        "link": "https://www.setopati.com/kinmel/banking/345515",
        "content": "लक्ष्मी सनराइज बैंकले ललितपुरमा आफ्नो शाखा स्थानान्तरण मार्फत सेवा विस्तार गरेको छ। बैंकको काठमाडौं महानगरपालिका वडा न. २२ स्थित पाको, न्यु रोडमा रहेको शाखालाई ललितपुर महानगरपालिकाको वडा न. ९ स्थित पाटनको च्यासलमा स्थानान्तरण गरिएको छ। स्थानान्तरण गरिएको साविकको शाखाका ग्राहकहरूले न्यु रोडमै रहेको अर्को शाखा (अघिल्लो शाखाबाट ३०० मिटर पूर्वतर्फ) मार्फत सेवा लिन सक्नेछन्। स्थानान्तरण भएसँगै बैंकले आफ्नो सेवा विस्तार गर्दै ग्राहकहरूमाझ बैंकिङ सेवाको पहुँच अझ सहज बनाउने विश्वास राखेको छ। स्थानान्तरण भएको शाखाले ग्राहक तथा व्यवसायीहरूलाई सबै प्रकारका रिटेल बैंकिङ सेवाहरू प्रदान गर्नेछ। हाल बैंकको सञ्जालमा ५९ जिल्लामा २५४ शाखा, ३२५ एटिएम, २६ एक्स्टेन्सन काउन्टर र १२८ शाखारहित बैंकिङ एजेन्ट रहेका छन्। "
    },
    {
        "title": "होटल बाराही काठमाडौंको क्रिसमस केक मिक्सिङ कार्यक्रम  ",
        "link": "https://www.setopati.com/kinmel/tourism/345513",
        "content": "होटल बाराही काठमाडौंले क्रिसमसको स्वागत गर्दै केक मिक्सिङ कार्यक्रम सम्पन्न गरेको छ। बाराहीलेको ठमेल प्रवेशद्वारमा रहेको होटलको प्राइभेट लाउन्जमा प्रतिष्ठित व्यक्तिहरूको उपस्थितिमा कार्यक्रम गरिएको हो। कार्यक्रममा कलाकार, उच्चपदस्थ व्यक्तिहरू र ट्राभल इन्फ्लुएन्सर लगायतको सहभागिता थियो। आमन्त्रित पाहुना सबैले केक मिक्स गरेका थिए। केकमा किसमिस, चेरी, काजु, पेस्ता, बदामलगायत मिसाइएको थियो। बाराही काठमाडौंका महाप्रबन्धक रोशन सापकोटाले कार्यक्रम केवल चाडपर्वको निरन्तरता मात्र नभई सम्बन्धहरूको सुदृढीकरण र उत्सवको आनन्द बाँड्ने अवसर भएको बताए। उनले भने, 'प्रतिष्ठित पाहुनाहरूको साथमा यस्तो विशेष कार्यक्रम आयोजना गर्न पाउँदा हामी गौरवान्वित भएका छौँ।' पाहुनालाई केक मिक्सिङ कार्यक्रमपछि बाराहीका सेफहरूले तयार पारेको परिकारहरूको विशेष मेनुमा आधारित दिवा भोजको व्यवस्था गरिएको थियो। केशरमहलको अगाडि चोकैमा रहेको यस होटलबाट काठमाडौं उपत्यकाको चारैतिरका सुन्दर दृश्यावलोकन गर्न सकिन्छ। "
    },
    {
        "title": "सामसङ वान युआई ७ बेटा सार्वजनिक",
        "link": "https://www.setopati.com/kinmel/information-technology/345506",
        "content": "सामसङ नेपालले शक्तिशाली एआई सुविधाहरू सरलीकृत नियन्त्रणहरू र भविष्यका स्केलेबल एआई सामसङले इकोसिस्टमहरूको पूर्वावलोकन रहेको वान युआई ७ बेटा प्रोग्राम सार्वजनिक गरेको छ। इन्टरफेसको प्रत्येक टच पोइन्टमा प्रमुख एआई एजेन्टहरू र मल्टिमोडल क्षमताहरू एकीकृत गरी, हरेक अन्तर्क्रियालाई न्याचुरल र सहज महसुस हुने एआई प्लेटफर्मको सिर्जना गरेर वान युआई ७ ले ठूलो छलाङ मारेको छ।  पहिलेभन्दा बढी व्यक्तिगतताको लागि अपग्रेड गरिएको मोबाइल युजर एक्सपिरिएन्सको पहिलो झलक बेटा प्रोग्रामले प्रदान गरेको कम्पनीको भनाइ छ। एडभन्सड लेखन सहायक टुलहरू (राइटिङ असिस्ट टुल) जस्ता ग्यालेक्सी एआई फिचरहरूमा वान युआई ७ ले बलियो अपडेटहरू ल्याएको छ। ग्यालेक्सी प्रयोगकर्ताहरूका लागि पहिले नै उपलब्ध रहेको शक्तिशाली लेखन सहायक टुलहरूमा विस्तार भएको यो क्षमताले कन्टेन्ट संक्षेप गर्न, हिज्जे र व्याकरण जाँच गर्न, र स्वचालित रूपमा बुलेट पोइन्टहरूमा नोटहरू ढाँचा गर्न एआई–सञ्चालित विकल्पहरू प्रदान गर्दै आएको छ। वान युआई ७को साथ अपग्रेड गरिएका कल सुविधाहरूले २०ओटा भाषाहरूमा कल ट्रान्सक्रिप्टहरू प्रदान गर्छ। \nकल रेकर्डिङ इनएबल गर्दा रेकर्ड गरिएका कलहरू स्वचालित रूपमा पछि सन्दर्भको लागि ट्रान्सक्राइब हुनेछ जसले बहु–कार्य गर्दा म्यानुअल रूपमा नोटहरू लिनुपर्ने आवश्यकतालाई हटाउँछ। डिभाइसको लक स्क्रिनबाटै सहज पहुँचका साथ सञ्चारलाई सुव्यवस्थित गर्ने नयाँ सूचना प्रणालीमा आधारित वान युआई ७ का शक्तिशाली एआई फिचरहरू नयाँ लुकको साथ आएको छन्। यसमा इन्टरप्रेटरे, संगीत, रेकर्डिङ, स्टपवाच जस्ता विभिन्न सुविधाहरूमा सान्दर्भिक गतिविधिहरू हाइलाइट गर्ने नाउ बार पनि समावेश छ। महत्त्वपूर्ण सूचनाहरूमा तत्काल पहुँच प्रदान गरेर, नाउ बारले डिभाइसलाई निरन्तर अन्लक गर्ने आवश्यकतालाई कम गर्छ र प्रयोगकर्ताहरूलाई मुख्य जानकारीहरूसँग सहजै संलग्न हुन दिन्छ। आगामी ग्यालेक्सी एस सिरिजका डिभाइसहरूमा सपोर्ट हुने नाउ बारले लक स्क्रिन एक्सपिरिएन्सलाई रूपान्तरण गर्नेछ, जुन भविष्यमा थप बौद्धिक अनुभवहरूका साथ विकसित हुँदै जानेछ। यी फिचरहरूमा आएका अपग्रेडहरू सबै सरल, प्रभावशाली र भावनात्मक डिजाइनमा छन्। यी सिद्धान्तहरू मिलेर ग्यालेक्सी प्रयोगकर्ताहरूका लागि सुव्यवस्थित र एकजुट अनुभवहरूलाई आकार दिन्छ। बोल्ड, प्रतिष्ठित डिजाइन विकल्पहरूद्वारा परिभाषित रहेको वान युआई ७ले भिजुअल अव्यवस्था घटाउँछ र प्रयोगकर्ताहरूसँग व्यक्तिगत स्तरमा प्रतिध्वनि गर्न र एआई सुविधाहरूमा सहज मोबाइल अनुभवहरू दिन डिजाइन गरिएको अनुभवलाई बढावा दिन्छ। सिम्प्लिफाई गरिएको होम स्क्रिन, पुनः डिजाइन गरिएको वान युआई विजेटहरू र लक स्क्रिन गरी फिचरहरू प्रयोगकर्ताहरूलाई प्रत्येक विवरणमा ग्रेन्युलर कन्ट्रोल प्रदान गर्न र अनुकूलनलाई सहज र निर्बाध बनाउनको लागि एक जुट भई काम गर्छन्। पुनः डिजाइन गरिएको क्यामेरा युएक्सले एडभान्सड सेटिङहरूमा थप सहज कन्ट्रोल दिन्छ। क्यामेरा बटनहरू, कन्ट्रोलहरू र मोडहरूलाई प्रयोगकर्ताहरूको लागि आवश्यक सुविधाहरू फेला पार्न सजिलो बनाउन र क्याप्चर गरेको तस्बिर वा रेकर्ड गरेको भिडियोको स्पष्ट पूर्वावलोकन दिनको लागि पुनः संगठित गरिएको छ। प्रो र प्रो भिडियो मोडहरूका म्यानुअल सेटिङको लेआउट पनि सरलीकृत गरिएको छ जसले शुट गरिरहेको तस्बिर वा भिडियो खिच्दा फोकस गर्न सजिलो बनाएको छ।  प्रयोगकर्ताहरूको लागि प्रो भिडियो मोडमा रेकर्डिङ गर्दा नयाँ जुम कन्ट्रोल उपलब्ध छ, जसले सहज ट्रान्जिसनहरूको लागि जुमको गति नियन्त्रण गर्न दिन्छ। वान युआई ७को आधिकारिक रूपमा रिलिज आगामी ग्यालेक्सी एस सिरिज डिभाइसहरूसँग हुनेछ, र २०२५ को पहिलो त्रैमासिकदेखि सुरू हुने गरी इनहान्सड अन–डिभाइस एआई फङसन गरी थप एआई  क्षमताहरू समावेश हुनेछ।  आफ्नो ओएस अपग्रेडको नीति विस्तार गर्ने सामसङको प्रतिबद्धता अनुरूप यी अप्डेटहरू विस्तारै अन्य ग्यालेक्सी उपकरणहरूमा पनि आउने बताइएको छ। "
    },
    {
        "title": "घट्यो सुन–चाँदीको भाउ, आज कतिमा हुँदैछ किनबेच?",
        "link": "https://www.setopati.com/kinmel/jewellery/345497",
        "content": "नेपाली बजारमा आज (आइतबार) सुन–चाँदीको भाउ घटेको छ। अघिल्लो दिन अर्थात् शुक्रबार प्रतितोला एक हजार छ रूपैयाँ घटेको सुनको भाउ यसदिन प्रतितोला चार सय रूपैयाँ घटेको हो। नेपाल सुनचाँदी व्यवसायी महासंघका अनुसार आज छापावाल सुन प्रतितोला एक लाख ४९ हजार सात सय रूपैयाँमा कारोबार भइरहेको छ।  शुक्रबार छापावाल सुन प्रतितोला एक लाख ५० हजार एक सय रूपैयाँमा कारोबार भएको थियो। यसैगरी, आइतबार चाँदीको मूल्य पनि घटेको छ। यस दिन चाँदीको मूल्य प्रतितोला एक हजार आठ सय ६५ रूपैयाँमा कारोबार भइरहेको छ। शुक्रबार चाँदी प्रतितोला एक हजार आठ सय ९० रूपैयाँमा कारोबार भएको थियो।  यो मूल्य अघिल्लो दिनको तुलनामा प्रतितोला २५ रूपैयाँ घटेको हो। आज अन्तर्राष्ट्रिय बजारमा भने सुन प्रतिऔंस २६ सय ३४ अमेरिकी डलरमा कारोबार भइरहेको छ। "
    },
    {
        "title": "गलकोटका दुई सडक कालोपत्र गरिँदै",
        "link": "https://www.setopati.com/kinmel/medical/345485",
        "content": "बागलुङ गलकोटका दुई सडकमा कालोपत्रे गर्न थालिएको छ। संघीय सरकारको एकीकृत सहरी पूर्वधार विकास कार्यक्रमअन्तर्गत गलकोट नगरपालिका–२ को नरेठाँटीबाट दुदिलाभाटीसम्मको दुई किलोमिटर र वडा नम्बर ३ को हटिया बजारबाट कोटघरसम्मको एक किलोमिटर सडक स्तरोन्नतिसहित कालोपत्र गर्न थालिएको हो। सडकसँगै सघन सहरी विकास तथा भवन निर्माण कार्यालयले चालु आर्थिक वर्षमा गलकोट–२ नरेठाँटीमा आधुनिक शौचालय, वडा नम्बर ५ मा सडक ढलान र वडा नम्बर ३ को कार्यालय निर्माण गरिरहेको छ। आयोजनाको सबै काम  सात करोड ६५ लाखमा सम्पन्न गरिने उक्त कार्यालयका इञ्जिनियर शंकर पोखरेलले बताए। हालसम्म परियोजनाको १५ प्रतिशत काम पूरा भएको छ। "
    },
    {
        "title": "मध्यपहाडी लोकमार्गको जाजरकोट खण्ड अझै भएन पूरा",
        "link": "https://www.setopati.com/kinmel/medical/345482",
        "content": "पुष्पलाल राजमार्ग (मध्यपहाडी) अन्तर्गत जाजरकोट खण्ड अझै अधुरै रहेको छ। कुल ८५ किलोमिटर लामो जाजरकोट खण्ड निर्माण पूरा नहुँदा समस्या थपिँदै गएको छ। पाँच खण्ड रहेको यो राजमार्ग भेरी नगरपालिकाको कुदुबाट छेडागाड नगरपालिकाको सुयाडामा टुंगिन्छ। कुदु–स्याउलीखोलासम्मको १७ किलोमिटर सडक २०७५ सालमा निर्माण सम्पन्न गर्नुपर्ने भए पनि शर्मा सिंह एण्ड ब्रदर्श जेभीलाई २०८१ असोजसम्म निर्माण गर्न समयावधि दिइएको छ । यसमा ८० किलोमिटर प्रगति देखिएको आयोजनाका प्रमुख निमित्त योजना प्रमुख इञ्जिनियर अमितकुमार मण्डलले जानकारी दिए। अठार किमीको भेरी नगरपालिकाको स्याउलेखोला–छेडागाड नगरपालिकाको काँर्कीगाउँसम्मको सडकखण्ड २०७५ सालमा निर्माण गर्नुपर्ने भए पनि हालसम्म सम्पन्न नहुँदा २०८१ पुस मसान्तसम्म म्याद थपिएको छ। यो काम पनि सोही निर्माण कम्पनीले गरिरहेकामा प्रगति अहिलेसम्म ६३ दशमलव प्रतिशत मात्र रहेको आयोजना प्रमुख मण्डलले बताए। काँर्कीगाउँ मन्ताभिरको १० किलोमिटर सडक २०७६ सालमै सम्पन्न गर्नुपर्ने भए पनि निर्माण नहुँदा २०८१ पुस मसान्तसम्म म्याद थप भएको छ। यो सडकको ६३ प्रतिशतमात्र प्रगति भएको छ। मन्ताभिर–थलहबजारसम्मको नौ दशमलव ६ किलोमिटर सडक निर्माण गर्ने जिम्मेवारी लिएको शर्मा सिंह एण्ड ब्रदर्श जेभीले हालसम्म उक्त सडक निर्माण नगर्दा समस्या थपिँदै गएको आयोजना प्रमुख मण्डलले बताए। उक्त सडक २०७६ सालमा निर्माण गर्नुपर्ने भए पनि २०८१ पुस मसान्तसम्म म्याद थपिएको छ । यसको ४५ प्रतिशतमात्र प्रगति भएको छ। एकतीस किमी लामो थलह–सुयाडा सडक निर्माण कार्य सम्पन्न भएको छ। यहाँ यातायातका साधन सञ्चालनमा छन्। सात वर्षसम्म म्याद थप्दा पनि सडक निर्माण पूरा नहुनु दुःखद भएको स्थानीय राजेन्द्रविक्रम शाहले बताए। यो सडक भेरी करिडोरसँग कुदुमा जोडिने गर्दछ। भेरी नदीमा आठ वर्षभन्दा लामो समयदेखि पुल निर्माण अधुरै छ। यो सडकले पूर्वीरुकुम, पश्चिमरुकुम हुँदै मध्यजाजरकोट र पश्चिम जाजरकोटबाट दैलेखलाई जोडेको छ। "
    },
    {
        "title": "केराखेतीबाट वार्षिक एक करोड ५० लाख आम्दानी",
        "link": "https://www.setopati.com/kinmel/business/345460",
        "content": "जिल्लाको कुश्मा नगरपालिकास्थित ज्ञादी क्षेत्रमा व्यावसायिक रूपमा गरिएको केराखेतीबाट वार्षिक एक करोड ५० लाखसम्म आम्दानी भइरहेको छ।  यहाँका कृषकले धानखेती मासेर सात वर्षदेखि व्यावसायिक रूपमा केराखेती गर्दै आएका छन्। पीपलटारी र कटुवाचौपारीका ६५ कृषकले एक हजार रोपनी क्षेत्रफलमा व्यावसायिक केरा उत्पादन गर्दै आएका हुन्। विसं २०५२ मा चितवनको राप्ती किनारबाट बिरुवा ल्याएर लगाइएको केराका बोट अहिले कृषकको प्रमुख आम्दानीको स्रोत बन्दै गएको हो। सोही बीउलाई आर्थिक वर्ष २०७६/७७ देखि ‘केरा ब्लक’मा विस्तार गरी व्यावसायिक उत्पादन थालिएको ज्ञादी केरा ब्लकका संयोजक बाबुराम शर्माले जानकारी दिए। रोग प्रतिरोधात्मक क्षमता बढी रहेको फुस्रे जातको केरा लगाएर कृषकले गाउँमा वार्षिक रु एक करोड ५० लाखसम्म भित्र्याउने गरेका उनले बताए। प्रधानमन्त्री कृषि आधुनिकीकरण परियोजनाअन्तर्गत केरा ब्लकका रूपमा यस क्षेत्रलाई विस्तार गरेपछि यहाँका कृषक केराखेतीतर्फ आकर्षित भएका संयोजक शर्माले उल्लेख गरे। जिल्लास्थित परियोजना कार्यान्वयन इकाईमार्फत कृषकहरूलाई केराका बिरुवा, यान्त्रिकरण, विषादी, प्राविधिक सहयोगका साथै केरा रोप्न अनुदानलगायतमा ८१ लाख सहयोग गरिएको उनले जानकारी दिए। अनुदानमा बिरुवा पाएपछि कृषकहरू धान, कोदो छाडेर केराखेतीमा आकर्षित भएका केरा ब्लकका संयोजक शर्माले बताए । उनका अनुसार यहाँ उत्पादित केरा सदरमुकाम कुश्मा, बागलुङ, साइकलचोक, फलेबास, मालढुङ्गा, पातीचौरलगायत बजारमा खपत हुने गरेको छ। गाउँमा पक्की सडक विस्तार भएकाले बिक्रीका लागि बजार लैजानुपर्ने अवस्था नरहेको कृषक दीपक सुवेदीले बताए। केरा व्यापारी गाडी लिएर केराको बगैँचासम्म आउने र सिधै लोड गरेर लैजाने भएकाले बजारीकरणको समस्या नरहेको उनले उल्लेख गरे।  युवापुस्ताको विदेश पलायनसँगै बाँझिदै गरेको जमिनमा केराखेती गरेपछि नियमित आम्दानी हुनुका साथै जमिन उर्वर बनेको कृषक शोभनाथ लामिछानेले बताए। उनका अनुसार एउटै बोटमा चार सय कोसासम्म केरा फल्ने गरेका छन् । हरेक कृषकले न्यूनतम ५० हजारदेखि रु तीन लाखसम्म आम्दानी गर्दै आएको उनले जानकारी दिए।  कम जनशक्ति, न्यून लागत र एकपटक लगाएपछि वर्षौंसम्म फाइदा लिन सकिने भएकाले गाउँका अधिकांश कृषक केराखेतीमा लागेका कृषक लामिछानेले बताउनुभयो । प्रत्येक कृषकले न्यूनतम पाँचदेखि १० रोपनीसम्म क्षेत्रमा खेती गरिरहेका छन् । केरा बिक्री गरेर मात्रै धेरै आम्दानी नसकिएको भन्दै कृषकले वैकल्पिक योजना बनाएका छन् । केराको रेसाबाट धागो, पात र बुङ्गोबाट टपरी बनाएर स्थानीय महिलालाई पनि स्वरोजगार बनाउने तयारी भइरहेको कुश्मा–१० पीपलटारीका वडाध्यक्ष रामचन्द्र सुवेदीले जानकारी दिए कृषकलाई गत वर्ष केराको अचार उत्पादनसम्बन्धी तालिम पनि दिइसकिएको भन्दै कतिपयले अचार बनाएर बिक्री गर्न थालेका उनले बताए। कृषकहरू केराखेतीबाट पूर्ण रूपमा आत्मनिर्भर भइनसकेका बताउँदै वडाध्यक्ष सुवेदीले केराको फलका साथै थाम, पात र बुङ्गो प्रशोधन गर्न आवश्यक तालिम र यन्त्र उपकरणको माग सङ्घीय सरकारसँग गरिएको जानकारी दिए। केराखेती विस्तार गरिएपछि गाउँमा जग्गा बाँझो हुनेक्रम हट्दै गएको बताउँदै कृषकहरूलाई प्रोत्साहन नगरपालिकाले विभिन्न योजनाहरू बनाइरहेको उनले बताए।  "
    },
    {
        "title": "नेपालकै पहिलो 'स्मार्ट भिलेज' घलेगाउँ (तस्बिरहरू)",
        "link": "https://www.setopati.com/kinmel/tourism/345449",
        "content": "लमजुङको घलेगाउँ नेपालकै पहिलो 'स्मार्ट भिलेज' को रूपमा परिचित गाउँ हो।  क्व्होलासोँथर गाउँपालिका-३ मा पर्ने यो गाउँ लमजुङ हिमालको काखमा अवस्थित छ भने यो गाउँ दक्षिण एसियाकै नमूना गाउँ भनेर पनि चिनिन्छ।   ४४ घरमा होमस्टे सञ्चालन गरिएको यो गाउँमा हिजोआज पर्यटकको ताँती लाग्ने गर्छ।   स्थानीय परिकारसँगै गुरूङ संस्कार-संस्कृतिले यो गाउँ पुग्ने जो कोहीको मन लोभ्याउने गरेको छ।   हिमालको काखमा अवस्थित यो गाउँबाट चारैतिर सुन्दर हिमालहरू देखिन्छन्।  समुद्री सतहदेखि २ हजार एक सय मिटर उचाइमा रहेको यो गाउँ लमजुङको सदरमुकाम बेंसीसहरदेखि २४ किलो मिटरको दुरीमा छ। बेंसीसहरदेखि २ घण्टाको यात्रामा घलेगाउँ पुग्न सकिन्छ।   तस्विरहरु :                       "
    },
    {
        "title": "साढे ४९ अर्ब बराबरको आइपिओ जारी गर्न ८० कम्पनी पाइपलाइनमा",
        "link": "https://www.setopati.com/kinmel/banking/345455",
        "content": "पुँजी बजारमा प्रारम्भिक सार्वजनिक निष्कासन (आइपिओ)का लागि नेपाल धितोपत्र बोर्डको पाइपलाइनमा रहेका कम्पनीको संख्या ८० पुगेको छ। त्यस्तै, धितोपत्रको आइपिओ जारी गरी सूचीकरण भइसकेका छ वटा कम्पनीले आफ्नो पुँजी वृद्धि गर्न धितोपत्रको थप निष्काशन (एफपिओ) प्रक्रियामा रहेको बोर्डले जनाएको छ। बोर्डका अनुसार कूल ४९ अर्ब ४८ करोड ३० लाख ४९ हजार ५९६ बराबरको आइपिओ पाइपलाइनमा छ। विभिन्न क्षेत्रका ८० वटा कम्पनीको ३४ करोड १९ लाख एक हजार ८० कित्ता शेयर आईपिओका लागि बोर्डको प्रक्रियामा छ। होटल तथा पर्यटन क्षेत्रका सात वटा कम्पनीले रु तीन अर्ब ३१ करोड १० लाख बराबरको तीन करोड ५३ लाख ६० हजार कित्ता आइपिओ जारी गर्न निवेदन दिएका छन्। साथै ४० वटा जलविद्युत् आयोजनाले कूल १६ अर्ब ४१ करोड ३० लाख ७९ हजार ४०० बराबरको १६ करोड ३६ लाख पाँच हजार ४६४ कित्ता बराबर आइपिओ जारी गर्नका लागि बोर्डको प्रक्रियामा रहेका छन्। लगानी समूहअन्तर्गत तीन वटा कम्पनीले रु दुई अर्ब ८४ करोड ३३ लाख ५० हजार बराबरको एक करोड ५६ लाख ७३ हजार ५०० कित्ता आइपिओ जारी गर्नका लागि पाइपलाइनमा छन्। उत्पादन तथा प्रशोधनतर्फ १५ वटा कम्पनीले २२ अर्ब ६८ करोड ४७ लाख ७६ हजार ६०० ९६ बराबरको नौ करोड १६ लाख ७५ हजार ६८४ कित्ता आईपिओ निष्कासनको प्रक्रियामा छन्। धितोपत्र बोर्डका अनुसार जलविद्युत् समूहतर्फ सबैभन्दा धेरै ४० वटा कम्पनीले आइपिओ निष्कासनका लागि बोर्डमा निवेदन दिएका छन्। सानिमा हाइड्रोपावर लिमिटेड, हिम स्टार ऊर्जा कम्पनी लिमिटेड, भुजुङ हाइड्रोपावर लिमिटेड, दरमखोला हाइड्रो इनर्जी लिमिटेड, सान्भी इनर्जी लिमिटेड, बेनी हाइड्रोपावर लिमिटेडलगायत कम्पनीको आइपिओ निष्कासन पाइपलाइनमा छ। त्यस्तै, यमलिङ्ग हाइड्रोपावर लिमिटेड, मबिलुङ्ग हाइड्रोपावर लिमिटेड, सोलु हाइड्रोपावर लिमिटेड, टक्सार पिखुवा खोला हाइड्रोपावर लिमिटेड, विकास हाइड्रोपावर कम्पनी, कालिञ्चोक हाइड्रोपावर लिमिटेडलगायत कम्पनीहरु आइपिओ पाइपलाइनमा रहेका छन्। होटल तथा पर्यटन समूहअन्तर्गत सात कम्पनीको आइपिओ पाइपलाइनमा छन्। यो समूहमा एपेक्स हस्पिटालिटी लिमिटेड, होटल फरेस्ट इन लिमिटेड, अर्केड होल्डिङ्स लिमिटेड, अन्नपूर्ण केबल कार, बन्दीपुर केबलकार एण्ड टुरिजम लिमिटेड, अकामा होटल लिमिटेड, ठमेल प्लाजा होटल एण्ड स्वीट्स लिमिटेड आइपिओ निष्काशनका लागि पाइपलाइनमा छन्। लगानी समूहतर्फ वरुण इन्भेष्टमेन्ट लिमिटेड, सिड इनर्जी लिमिटेड र शिवम् होल्डिङ्स लिमिटेडले आइपिओ ल्याउँदैछन्। उत्पादन तथा प्रशोधन समूहतर्फ १५ कम्पनीको आइपिओ पाइपलाइनमा छ। एकोर्ड फर्मास्युटिकल्स लिमिटेड, एसवाई प्यानल नेपाल लिमिटेड, सूर्य सिमेन्ट इन्ड्रस्ट्रिज लिमिटेड, मारुती सिमेन्ट्स लिमिटेड, स्मार्ट डोर्स लिमिटेड, पाल्पा सिमेन्ट इन्ड्रस्ट्रिज लिमिटेड, ओम मेगाश्री फर्मास्युटिकल्स लिमिटेडलगायत कम्पनीको आइपिओ आइँदैछ। त्यस्तै, लक्ष्मी टेक्नोप्लास्ट लिमिटेड, श्री डिस्टिलरी लिमिटेड, सोपान फर्मास्युटिकल्स लिमिटेड, भूगर्भ सिमेन्ट लिमिटेड, रिद्धिसिद्धि सिमेन्ट लिमिटेड, सागर डिस्टिलरी लिमिटेड र अम्बे स्टील्स लिमिटेडले आइपिओ ल्याउने तयारी गरिहेका छन्।  लघुवित्त समूहतर्फ स्वस्तिक लघुवित्त वित्तीय संस्था लिमिटेडको आइपिओ निष्कासनका लागि बोर्डमा विचाराधीन छ। त्यस्तै, लघुबीमा (माइक्रो इन्स्योरेन्स) तर्फ क्रेस्ट माइक्रोलाइफ इन्स्योरेन्स लिमिटेड, नेपाल माइक्रो इन्स्योरेन्स कम्पनी लिमिटेड, प्रोटेक्टिभ माइक्रो इन्स्योरेन्स लिमिटेड र स्टार माइक्रो इन्स्योरेन्स कम्पनी लिमिटेडले आइपिओ जारी गर्न बोर्ड समक्ष निवेदन दिएका छन्। अन्य समूहका १० कम्पनी आइपिओ पाइपलाइनमा छन्। ट्रेड टावर लिमिटेड, कान्तिपुर टेलिभिजन नेटवर्क लिमिटेड, डिस मिडिया नेटवर्क लिमिटेड, आइएमई लिमिटेड, हस्पिटल फर एड्भान्स मेडिसिन एण्ड सर्जरी सर्जरी (हेम्स हस्पिटल) लिमिटेड, पिअर इनर्जी लिमिटेड, नेपाल ब्रोडकास्टिङ च्यानल लिमिटेड, कैलाश हेलिकप्टर सर्भिस लिमिटेड, छायादेवी कम्प्लेक्स लिमिटेड र बिजनेस इन्ट्रेस्ट ग्रुप अफ इन्ड्रस्टिजले आइपिओ ल्याउँदैछन्। "
    },
    {
        "title": "काभ्रेभिरमा ‘रक एंकरिङ’ गरेर सडक विस्तार",
        "link": "https://www.setopati.com/kinmel/medical/345442",
        "content": "भारत र चीनलाई जोड्ने राष्ट्रिय गौरवको कालीगण्डकी करिडोरको बेनी–जोमसोम–कोरला सडक अन्तर्गत सबैभन्दा जोखिमयुक्त र साघुरो काभ्रे, बादरजुङ र घोप्टेभिर क्षेत्रको सडक विस्तार, पहिरो र कटान रोकथामका लागि ‘रक एंकरिङ’ गरिएको छ। साँघुरो अवस्थामा रहेको काभ्रेभिरको सडकलाई ‘रक एंकरिङ/रक नेलिङ’ प्रविधिको प्रयोग गरेर फराकिलो र ग्रेड सुधार गरिएको बेनी–जोमसोम–कोरला सडक योजनाले जनाएको छ। तल बग्ने कालीगण्डकीले बनाएको खोच र बिस्फोटक पदार्थको प्रयोग गरी भित्ता काटेर सडक फराकिलो बनाउदाँ पहाड थर्किएर कमजोर भई थप पहिरो खस्ने जोखिम देखिएपछि रक एंकरिङ गरिएको आयोजनाका इञ्जिनियर बिष्णु चापागाईले बताए।  उनका अनुसार सडक मुनीको पहाडमा ड्रिलिङ गरेर रड राखी, कंक्रिट गरेर बेस बनाएर पक्कि पर्खाल निर्माण गरेर डिलतर्फ सडक फराकिलो बनाइएको हो। रक एंकरिङ गर्न एक सय मिटर लम्बाईको दुरीमा ड्रिलीङ गरेर फलामको रड राख्ने प्वाल (होल) बनाइएको छ। रक एंकरिङ गर्नुपर्ने ठाउँको तीन दशमलब पाँच मिटर फराकिलो सडकमा हाल एकतर्फी मात्र सवारी साधन चल्ने गर्छन्। यसलाई दुईतर्फी सवारी साधन चल्ने बनाउन सात देखि आठ मिटर फराकिलो बनाइएको हो। नाली, खोल्सा र सडकको पानी व्यवस्थापन गर्न ह्युम पाइपबाट बगाउने संरचना बनाइएको छ। बेनी–जोमसोम–कोरला सडकको तातोपानी–घाँसा खण्डको निर्माण कम्पनी शर्मा–गजुरमुखीका आयोजना ब्यवस्थापक नरेन्द्र न्यौपानेले मजदुरहरु रसिमा झुण्डीएर रड राख्ने प्वाल बनाएका बताए। रक एंकरिङको काम अन्तिम चरणमा पुगेको र सडकलाई ढलान गर्ने तयारी भएको उनले बताए।  म्याग्दी र मुस्ताङको सिमानामा रहेको दुई किलोमिटर दुरीको काभ्रेभिर, बादरजुङभिर र घोप्टेभिर क्षेत्र बेनी–जोमसोम–कोरला सडकको सबैभन्दा जोखिमयुक्त मानिन्छ। चीन र भारत जोड्ने सबैभन्दा छोटो दुरिको, राष्ट्रिय गौरवको कालीगण्डकी कोरिडोर अन्तर्गत म्याग्दीको काभ्रेभिर देखि मुस्ताङको घाँसा सम्म अक्करे पहाड छिचोलेर मार्ग खोलिएको सडकमा ‘रक फल’ ढुङ्गाको पहिरो खस्ने र कालीगण्डकीले कटान गर्ने समस्या छ। वि.स. २०६३ मा नेपाली सेनाले मार्ग खोलेको यो ठाउँमा सवारी साधन खस्ने, गुडीरहेको सवारी साधनमा भिरबाट ढुङ्गा, पहिरो खसेर पुरिने, क्षति हुने गरेका छन्। यो क्षेत्रमा विस्फोट पदार्थको प्रयोग गरी एक हजार ६०० मिटर सडकलाई आठ मिटर फराकिलो बनाएर ढलान गरिएको छ। धेरै ‘रक फल’ हुने भएकाले डिबिएसडी प्रविधिको कालोपत्र सडक नटिक्ने देखिएपछि ढलान गरिएको हो। ढलान गरिएको ठाउँमा पनि भिरबाट खसेका ठुला ढुङ्गाले क्षति पुर्‍याएको छ। "
    },
    {
        "title": "राजमार्ग छेउको घर बेचेर कृषिमा लगानी गरे साढे २ करोड रूपैयाँ",
        "link": "https://www.setopati.com/kinmel/agriculture/345435",
        "content": "नवलपरासी (बर्दघाट–सुस्तापूर्व)को गैँडाकोट–११ का गुप्तप्रसाद रेग्मीले राजमार्गसँगै जोडिएको साढे दुईतले घर बेचेर कृषिमा लगानी गरेका छन्। पूर्वपश्चिम राजमार्गसँगै रहेको घर बेचेर उनले गैँडाकोट–१८ बसेनीमा जग्गा किनेर दुई करोड ६५ लाख लगानी गरी टीकारत्न टुल्की कृषि फर्म सञ्चालन गरेका छन्।  २०७५ मा बसेनीमा ८२ रोपनी जग्गामा उनले कृषि कर्म गरेका छन्। ‘यो पूरै डाँडो सबै झाडीले घेरिएको थियो,’ रेग्मीले भने, ‘यहाँ घुमेर गएपछि राजमार्गसँगै रहेको साढे दुईतले घर बिक्री गरेर यहाँ लगानी गरेँ, अहिले सन्तुष्ट छु।’ यस ठाउँको झाडी सफा गर्नमात्रै एक हजार ५०० श्रमिक लागेका उनले स्मरण गरे।   ‘लालपुर्जा भएको जग्गा भए पनि सिँचाइको अभावमा उत्पादन नभएपछि बाँझो रहेको जग्गा किनेर खेती सुरू गरेँ,’ उनले भने, ‘मैले यहाँ उत्पादन गरेको देखेर केही व्यक्तिहरू विदेशबाट फर्किएर पनि यहीँ किसानी गरेका छन्।’ उमेरले ६६ वर्ष लागेका रेग्मीको दैनिकी नै दिनभरि बारीमा घुम्ने र बोटबिरूवामा देखिएको समस्या समाधानका लागि काम गर्ने तथा बिरूवालाई प्रोटिन पुर्‍याउने काममा बित्ने गरेको छ । ‘पहिलो झाडीले घेरिएको यो डाँडामा अहिले एक हजार पाँच सय वटा सुन्तला, आठ सय वटा कागती, तीन सय वटा निबुवा, ६० वटा लप्सी, २५ वटा स्याउ, किबी, आँप, कटहर, लिची, टिम्मुर, चेरीलगायत फलफूलका बोटबिरूवाहरू छन्,’ रेग्मीले भने, ‘अब धेरै फलफूलबाट आम्दानी लिन सुरू भइसकेको छ।’ उनका अनुसार आँप, कागती, निबुवा, सुन्तलासहित फलफूलले आम्दानी दिन सुरू गरिसके । ‘यस वर्ष मात्रै ५० क्विन्टल कागती काठमाडौँ पठाएँ, पाँच क्विन्टल यहीँको स्थानीय बजारमा बिक्री भयो,’ उनले भने, ‘निबुवाबाट रस निचोरेर तीन सय लिटर चुक बनाएको छु, ५० लिटर बिक्री भइसकेको छ । भने सुन्तला बेचेरमात्रै रू एक लाख २० हजार आम्दानी भइसक्यो।’ रेग्मीको कृषि फार्ममा रहेका बोटमा अझै लटरम्मै पाकेका सुन्तला छन्। ‘सुन्तला जोनले चाँडो नटिप्नु, गुणस्तर बिग्रिन्छ भनेको भएर यी सुन्तला टिपेको छैन,’ उनले भने, ‘यी पाकेका सुन्तला पुस लागेपछि टिप्न सुरू गर्ने तयारी छ।’ एउटै सुन्तलाको बोटबाट एक क्विन्टलसम्म सुन्तला टिपेको उनले बताए। ‘सुन्तला राम्रो फलेको भएर प्रधानमन्त्री कृषि आधुनिकीकरण परियोजनाबाट सुन्तलाको बोटमा क्रप कटिङ गर्न चिह्न लगाएर जानुभएको छ,’ रेग्मीले भने, ‘सबैभन्दा बढी फलेको रूख र कम फलेको रूखमा चिह्न लगाइएको छ, केही दिनपछि कृषि प्राविधिकहरू आएर बगैँचा व्यवस्थापनको तालिम दिने जानकारी गराउनुभएको छ।’ रेग्मीको फर्ममा फलेका सुन्तला बोटबाटै बिक्री हुने गरेको भन्दै बजार खोज्नुपर्ने अवस्था नरहेको बताए। सुरूआती अवस्थामा यहाँ अमिला जातका फलफूल लगाउन सुन्तला जोनबाट सिँचाइमा ५० प्रतिशत अनुदान, बिरूवामा ५० प्रतिशत अनुदान, थोपा सिँचाइमा अनुदान, औजारमा समेत अनुदान पाएको रेग्मीको भनाइ छ। ‘पहिला पाँच सय मिटर तल रहेको खोलामा जेनेरेटरबाट विद्युत् निकालेर बोरिङबाट पानी तानेर सिँचाइ गर्दासमेत अनुदान आएको थियो,’ रेग्मीले भने, ‘एक महिना अगाडि राष्ट्रिय प्रसारण लाइनको विद्युत् आइपुगेपछि अहिले सिँचाइलाई सहज भएको छ।’ फलफूलका बिरूवाहरूमा गोडमेलसहित खर्चमात्रै वार्षिक १० लाख हुने गरेको भन्दै उनले यस वर्षबाट खर्चभन्दा आम्दानी बढी हुन लागेको बताए। ‘गत वर्षसम्म लगानी गरेको पैसा पनि उठेको थिएन, बर्सेनि ४० ट्र्याक्टर त मल गाईभैँसीको मल नै हाल्नुपर्छ,’ रेग्मीले भने, ‘यस वर्षबाट भने सबै खर्च कटाएर तीन लाख बढी बचत हुने अनुमान गरेको छु ।’ रेग्मीले कृषिफर्मसँगै यहाँ आउने पर्यटकहरूका लागि खाने र बस्ने सुविधासमेत उपलब्ध गराउँदै आएका छन  उनले १० जनासम्मलाई खान र बस्न मिल्नेगरी घरबाससमेत सञ्चालन गरेको बताए। ‘यहीँ उत्पादन भएका खाना तथा स्थानीय जातको कुखुराको मासु खाएर पर्यटकहरू बस्ने व्यवस्था गरेको छु,’ उनले भने, ‘पछिल्लो समय विभिन्न क्षेत्रबाट यहाँ आएर बस्ने गर्नुभएको छ ।’ रेग्मीसँगै अन्य तीनजनाले यहाँ सुन्तला खेती सुरू गरेकामा अहिले गाउँमा धेरैले उनको सिको गरेका रेग्मीको भनाइ छ। स्थानीय कृष्णबहादुर सारूमगरले समेत आफ्नो पाखो बारीमा एक हजार तीन सय ५० बोट सुन्तला लगाएको बताए । ‘पानी नहुनाले अरू केही पनि खेती हुँदैनथ्यो, अहिले सुन्तला लगाएर राम्रै उत्पादन भएको छ,’ सारूमगरले भने, ‘सुन्तला बिक्री गर्न टाढा जानु पर्दैन, गाउँघरमै आएका मान्छेले लिएर जान्छन्।’  उनले आफ्नो बारीको सुन्तलासँग धान साट्ने गरेको समेत बताए। विसं २०७७ बाट सुन्तला लगाउन सुरू गरेको भन्दै उहाँले आफूले लगाएको सुन्तलाले भरखरै उत्पादन दिन सुरू गरेको बताए। ‘यसपटक दुई टिप सुन्तला बिक्री गरेँ, सुन्तला बिक्री गर्दा पैसाभन्दा पनि धान लिने गरेको छु, उत्पादन धेरै हुन थालेपछि पैसामा बिक्री गर्नुपर्ला,’ उनले भने। सुन्तलाखेती गर्दा कृषि विकास कार्यालयबाट औषधि र बिरूवामा अनुदान पाएको उनको भनाइ छ।   "
    },
    {
        "title": "अमेरिकी डलरको भाउ घट्दा बढ्यो युरो, आज कुन देशको मुद्रा कतिमा साटिन्छ?",
        "link": "https://www.setopati.com/kinmel/banking/345434",
        "content": "शनिबार अमेरिकी डलरको भाउ घटेको छ। राष्ट्र बैंकले जारी गरेको विदेशी मुद्रा विनिमयदर अनुसार अमेरिकी डलरको एकको खरिददर १३५ रूपैयाँ २१ पैसा र बिक्रीदर १३५ रूपैयाँ ८१ पैसा कायम भएको छ। शुक्रबार यसको खरिददर १३५ रूपैयाँ २८ पैसा र बिक्रीदर १३५ रूपैयाँ ८८ पैसा थियो। युरोको भाउ भने बढेको छ। शुक्रबार एक युरोको खरिददर १४२ रूपैयाँ ३९ पैसा र बिक्रीदर १४३ रूपैयाँ २ पैसा रहेकोमा शनिबार एकको खरिददर १४३ रूपैयाँ सात पैसा र बिक्रीदर १४३ रूपैयाँ ७१ पैसा तोकिएको छ। शनिबारका लागि युके पाउन्ड स्ट्रलिङ एकको खरिददर १७२ रूपैयाँ ५७ र बिक्रीदर १७३ रूपैयाँ ३३ पैसा, स्वीस फ्रयाङ्क एकको खरिदर १५४ रूपैयाँ आठ पैसा र बिक्रीदर १५४ रूपैयाँ ७६ पैसा कायम गरिएको छ। शुक्रबार युके पाउन्ड स्ट्रलिङ एकको खरिददर १७२ रूपैयाँ सात र बिक्रीदर १७२ रूपैयाँ ८३ पैसा, स्विस फ्र्याङ्क एकको खरिदर १५३ रूपैयाँ एक पैसा र बिक्रीदर १५३ रूपैयाँ ६९ पैसा कायम गरिएको थियो । अष्ट्रेलियन डलर एकको खरिददर ८६ रूपैयाँ ८३ पैसा र बिक्रीदर ८७ रूपैयाँ २१ पैसा, क्यानेडियन डलर एकको खरिदर ९६ रूपैयाँ ३० पैसा र बिक्रीदर ९६ रूपैयाँ ७३ पैसा, सिङ्गापुर डलर एकको खरिदार एक सय रूपैयाँ ९२ पैसा र बिक्रीदर एक सय एक रूपैयाँ ३७ पैसा निर्धारण गरिएको छ । त्यस्तै  जापानी येन १० को खरिददर आठ रूपैयाँ ९८ पैसा र बिक्रीदर नौ रूपैयाँ दुई पैसा, चिनियाँ युआन एकको खरिददर १८ रूपैयाँ ६१ पैसा र बिक्रीदर १८ रूपैयाँ ६९ पैसा, साउदी अरेबियन रियाल एकको खरिददर ३५ रूपैयाँ र बिक्रीदर ३६ रूपैयाँ १५ पैसा, कतारी रियाल एकको खरिदर ३७ रूपैयाँ नौ पैसा र बिक्रीदर ३७ रूपैयाँ २५ पैसा कायम भएको छ । केन्द्रीय बैंकका अनुसार थाई भाट एकको खरिददर तीन रूपैयाँ ९८ पैसा र बिक्रीदर तीन रूपैयाँ ९९ पैसा, युएई दिराम एकको खरिददर ३६ रूपैयाँ ८१ पैसा र बिक्रीदर ३६ रूपैयाँ ९८ पैसा, मलेसियन रिङ्गेट एकको खरिदर ३० रूपैयाँ ५९ पैसा र बिक्रीदर ३० रूपैयाँ ७३ पैसा, साउथ कोरियन वन एक सयको खरिदर नौ रूपैयाँ ५२ पैसा र बिक्रीदर नौ रूपैयाँ ५६ पैसा, स्विडिस क्रोनर एकको खरिददर १२ रूपैयाँ ४३ पैसा र बिक्रीदर १२ रूपैयाँ ४९ पैसा र डेनिस क्रोनर एकको खरिदर १९ रूपैयाँ १८ पैसा र बिक्रीदर १९ रूपैयाँ २७ पैसा तोकिएको छ । राष्ट्र बैङ्कले हङकङ डलर एकको खरिददर १७ रूपैयाँ ३८ पैसा र बिक्रीदर १७ रूपैयाँ ४६ पैसा, कुवेती दिनार एकको खरिददर चार सय ४० रूपैयाँ ५ पैसा र बिक्रीदर चार सय ४२ रूपैयाँ, बहराइन दिनार एकको खरिददर तीन सय ५८ रूपैयाँ ५५ पैसा र बिक्रीदर तीन सय ६० रूपैयाँ १४ पैसा, ओमनि रियाल एकको खरिदर तीन सय ५१ रूपैयाँ  १९ पैसा, बिक्रिदर तीन सय ५२ रूपैयाँ ७५ पैसा र भारतीय रूपैयाँ एक सयको खरिददर एक सय ६० रूपैयाँ र बिक्रीदर एक सय ६० रूपैयाँ १५ पैसा तोकेको छ । राष्ट्र बैङ्कले यो विनिमय दरलाई आवश्यकतानुसार जुनसुकै समयमा पनि संशोधन गर्न सकिने जनाएको छ । वाणिज्य बैङ्कले तोक्ने विनिमय दर भने फरक हुनसक्ने र अद्यावधिक विनिमय दर केन्द्रीय बैंकको वेबसाइटमा उपलब्ध हुने जनाइएको छ । "
    },
    {
        "title": "उत्कृष्ट निजी करदातालाई उद्योग परिसंघले गर्‍यो सम्मान, पर्यटनतर्फ तारागाउँ रिजेन्सी सम्मानित",
        "link": "https://www.setopati.com/kinmel/economy/345423",
        "content": "नेपाल उद्योग परिसंघले आर्थिक वर्ष २०८०/८१ का विभिन्न विधामा उत्कृष्ट १४ करदातालाई सम्मान गरेको छ।  परिसंघले होटल तथा पर्यटन क्षेत्रतर्फ उच्च कर तिर्ने तारागाउँ रिजेन्सी होटललाई सम्मानित गरेको हो।  होटलका कार्यकारी निर्देशक सुरेशलाल श्रेष्ठले सम्मानपत्र ग्रहण गरेका छन्। होटलले यसभन्दा अगाडि ५ पटक पर्यटन क्षेत्रमा उत्कृष्ट करदाता बन्दै नेपाल सरकारबाट सम्मानित भइसकेको छ। परिसंघबाट सम्मानित हुने करतादाहरूमा एकलौटी फर्मतर्फ श्रुति ट्रेडर्स, निर्याततर्फ डाबर नेपाल, सूचना प्रविधि निर्यात तर्फ कोडावतार टेक प्रालि, कृषि तथा पशुपंक्षीजन्य उद्योगतर्फ पतञ्जली आयुर्वेद रहेका छन्।  बैंक तथा वित्तीय संस्थातर्फ नबिल बैंक, स्वास्थ्य सेवा तथा शैक्षिक संस्थातर्फ लुम्बिनी मेडिकल कलेज र वस्तु व्यापारतर्फ भाटभटेनी सुपर मार्केट सम्मानित भएका छन्। यस्तै, ऊर्जा क्षेत्रतर्फ उच्च कर तिर्ने भोटेकोसी पावर कम्पनी, रेमिटेन्स तथा मनि ट्रान्सफरतर्फ सिटी एक्सप्रेस मनि ट्रान्सफर, व्यक्तिगत आयकरतर्फ राजबहादुर शाह सम्मानित भएका छन्।  मूल्य अभिवृद्धि कर (भ्याट) तर्फ धेरै र नियमिततर्फ होङ्सी सिमेन्ट, ५० करोडसम्म कारोबार भएकामध्ये धेरै कर तिर्ने सोल्टी इन्टरप्राइजेज तथा विशेष उद्योगतर्फ वरूण वेभरेजलाई परिसंघले सम्मान गरेको थियो।  परिसंघका तर्फबाट अध्यक्ष राजेश अग्रवालले करदाता उद्योग ततथा व्यक्तिहरूका प्रतिनिधिहरूलाई सम्मानपत्र दिएका थिए। सम्मान कार्यक्रमपछिको अन्तक्र्रियामा मुलुकले पर्यटन क्षेत्रबाट धेरै लाभ लिइरहेको उद्योगी तथा व्यवसायीहरूले बताएका थिए । उनीहरूले पर्यटन क्षेत्रको विकासका लागि सरकारले थप पहलकदमी लिनुपर्नेमा समेत जोड दिएका थिए। अन्तक्रियामा नेपाल मेडिकल कलेजको हब बन्ने सम्भावना रहेको तर सरकारको कसिलो नीतिले गाह्रो बनाएको व्यवसायीहरूले बताए।   कार्यक्रममा म्यारियट होटलका सञ्चालक शशीकान्त अग्रवालले राज्यले अनावश्यक र अनुत्पादक क्षेत्रमा खर्च कटौति गर्नुपर्ने बताए। राष्ट्रिय सुरक्षा संकटमा रहेको पाकिस्तानमा भन्दा धेरै सेना नेपालमा हुनु अनावश्यक भएको उनको भनाइ छ। नबिल बैंकका डेपुटी सिइओ मनोज ज्ञवालीले नेपाल ऋणहरूको जालोमा पर्ने खतरा रहेको औंल्याए। अहिले ब्याजदर घट्दा पनि निजी क्षेत्रले कर्जा लिन नसकेको बताउँदै उनले यस्तो अवस्थाबाट माथि उठ्न सरकार र निजी क्षेत्रबीच गहन छलफल आवश्यक रहेको बताए।  अहिले मौद्रिक नीतिले राम्रो काम गरेर अर्थतन्त्रको बाह्य अवस्था बलियो बनेपनि आन्तरिक अर्थतन्त्रमा सरकारले काम गर्न नसक्दा कमजोर भएको समेत बताए। परिसंघका अध्यक्ष राजेश अग्रवालले निजी क्षेत्रले दिएका सुझाव करिब ४५ प्रतिशत सरकारले बजेट भाषणमा समावेश गरेको तर कार्यान्वयनमा भने अझै समस्या रहेकाले त्यसको मारमा व्यवसायीहरू परेको बताए। "
    },
    {
        "title": "सुगन्ध-कोकिला बेचेर करोड भित्र्याउने गाउँ",
        "link": "https://www.setopati.com/kinmel/agriculture/345346",
        "content": "दाङको तुलसीपुर उपमहानगरपालिका-१९, छिल्लीकोटका परवीर पुनको परिवार यति बेला सुगन्ध-कोकिलाको फल स्याहार्न व्यस्त छ। सुगन्ध-कोकिलाको रूख १५ मिटरसम्म अग्लो र फेद पाँच फिटसम्म गोलो हुन्छ। यसको फल एक सेन्टिमिटरसम्म गोलो र तीन सेन्टिमिटरसम्म लामो हुन्छ। यसको स्थानीय नाम मालायागेडी हो। परवीरका अनुसार सुगन्ध-कोकिला चैत-वैशाखमा फुल्छ र असोजमा फल पाक्न सुरू हुन्छ। फल संकलन गर्न सजिलोका लागि रूखमुनि सफाइ गरिएको हुन्छ। फल संकलन गरेर झन्डै एक महिना घाममा सुकाउनुपर्छ। 'हिजोआज छिल्लीकोटका हामी सबैजसो बासिन्दा फल संकलन गर्ने, दिनभर घाममा सुकाउने, बेलुका उठाउने र फेरि सुकाउने काममा व्यस्त छौं,' परवीरले भने। छिल्लीकोट रोल्पा जिल्लासँग सिमाना जोडिएको पहाडी क्षेत्र हो। यहाँ १०५ घरपरिवारको बसोवास छ। सबै परिवारले आआफ्ना बारीमा सुगन्ध-कोकिला रोपेका छन्। परवीरको बारीमा बाजेका पालादेखि १२ वटा रूख थिए। त्यसको फलले राम्रो मूल्य पाउन थालेपछि उनले नर्सरी बनाएर आफ्नो पूरै जग्गामा बिरूवा रोपेर दुई सय जति पुर्‍याएका छन्। सुगन्ध-कोकिलाको बिरूवाले बढीमा सात वर्षमा फल दिन सुरू गर्छ। यस वर्ष उनको बारीका दुई सयवटै बोटमा फल लागेको छ। सामान्यतया एउटा रूखले ४० वर्षसम्म फल दिन्छ। परवीरले गत वर्ष दुई क्विन्टल सुगन्ध-कोकिला बेचे। प्रतिक्विन्टल ५७ हजार रूपैयाँ दरमा। यस वर्ष तीन क्विन्टल जति फल हुने अनुमान छ।  उनीहरूले फल बेच्न कतै जानु पर्दैन, व्यापारीहरू घरमै पुग्छन्। गाउँलेहरूले यसपालिको फल बेच्न पनि थालिसके। परवीरले भने बेचेका छैनन्। 'अहिले संकलन र सुकाउनमै व्यस्त छौं,' उनले भने, 'मंसिर अन्तिमसम्म पर्खिन्छु। राम्रो भाउ पाए बेच्छु, नत्र भण्डारण गरेर राख्छु। जहिले राम्रो भाउ आउँछ तहिले बेच्छु।' सुगन्ध-कोकिला गुणस्तरीय बनाउन र राम्रो मूल्य लिन फल निकै राम्ररी सुकेको हुनुपर्छ। छिल्लीकोटको धेरैजसो सुगन्ध-कोकिला छिमेकी देश भारत र चीन जान्छ। पन्ध्र वर्ष उमेर पूरा भएको र राम्ररी हुर्किएको एउटै रूखले दुई सय किलोसम्म काँचो फल दिन्छ तर सुकेर तयार हुँदा बढीमा ३० किलो हुन्छ। पुरानो रूखको काठ फर्निचर बनाउन पनि निकै गुणस्तरीय मानिन्छ। केही वर्षअघि छिल्लीकोटका बासिन्दाले सुगन्ध-कोकिलाबाट सिन्के धुप बनाएका थिए। धुप सुगन्धित भए पनि राम्रो बजारीकरण हुन नसक्दा किसानहरूले फाइदा लिन सकेनन्। झन्झिटिलो प्रक्रिया र बजारीकरण हुन नसक्दा किसानहरूले धुप बनाउन छाडेको स्थानीयवासी पवित्रा रेउलेले बताइन्। पवित्राको पनि आम्दानीको मुख्य स्रोत सुगन्ध-कोकिला नै हो। कलेज पढ्ने दुई छोराछोरीको पढाइसहित परिवारको सबै खर्च सुगन्ध-कोकिलाले नै पुर्‍याएको छ। 'हाम्रो आर्जनको मुख्य स्रोत मालायागेडी नै हो। रूख हुर्किएपछि केही गर्नु पर्दैन, आफै फल्छ। हामीले त फल जम्मा गरेर सुकाउने र बेच्ने मात्रै हो,' उनले भनिन्। सुगन्ध-कोकिलाकै कमाइबाट लगानी गरेर पवित्रा र उनका श्रीमान जीवराजले छिल्लीकोटमै एउटा होम-स्टे चलाएका छन्। उनीहरूले गत वर्ष १० वटा रूखबाट प्रतिक्विन्टल ५७ हजार रूपैयाँका दरले तीन क्विन्टल सुगन्ध-कोकिला बेचेका थिए। यसपालिको फल भने बेचेका छैनन्। यसपालि कम्तीमा सात क्विन्टल फल हुने पवित्राको अनुमान छ। 'व्यापारीहरू दिनदिनै आउँछन्। अहिले फल राम्ररी सुकेको छैन। राम्रो सुकेपछि मात्रै भाउ (मूल्य) पनि राम्रो पाइन्छ,' उनले भनिन्। उनीहरूको बारीमा ३५ वटा नयाँ रूख पनि हुर्किँदै छन्।  छिल्लीकोटकै धनबहादुर पुनले पोहोर स्थानीय एक विद्यालयको र जंगलको समेत ठेक्कामा लिएर साढे दस क्विन्टल फल बेचेका थिए। उनको पाखो बारीमा फल दिने १५ वटा बोट छन्। गत वर्षको तुलनामा यस वर्ष कम फल लागेको उनले बताए। एक वर्षअघि थप ३० वटा बिरूवा रोपेका छन्। 'बुढा रूख सुक्न थालेपछि नयाँ बिरूवा रोप्छौं। छिल्लीकोटवासीका लागि सुगन्ध-कोकिला वरदान भएको छ,' उनले भने।  किसानहरू छिल्लीकोटलाई सुगन्ध-कोकिला उत्पादनको पकेटक्षेत्र भन्छन्। सबै गाँउले आम्दानीको मुख्य स्रोत यही हो। यो जस्तो राम्रो आम्दानी हुने अर्को केही नभएको उनीहरू बताउँछन्। छिल्लीकोटका किसानसँग सुगन्ध-कोकिला किन्ने व्यापारीमध्ये एक हुन् ३६ वर्षीय विकास खड्का। उनले आफूसहित पाँच जनाले छिल्लीकोटबाट सुगन्ध-कोकिला किनेर घोराहीका व्यापारीलाई बेच्ने गरेको बताए। घोराहीका व्यापारीले भारतीय र चिनियाँ व्यापारीलाई बेच्छन्। गत वर्ष छिल्लीकोटबाट करिब दुई करोड रूपैयाँको सुगन्ध-कोकिला किनेको विकासले बताए। 'यस वर्ष पनि किन्न थालिसक्यौं। किसानहरूसँग सल्लाह हुँदैछ,' उनले भने, 'यस वर्ष भाउ केही खस्केकाले किसानहरू बेच्न तयार भइसकेका छैनन्।' डिभिजन वन कार्यालय, घोराहीका वरिष्ठ वन अधिकृत टेकन आचार्यका अनुसार सुगन्ध-कोकिला नेपालको रैथाने वनस्पति हो। नेपालमा दाङ, सल्यान, रोल्पा, रूकुम, प्यूठान र गोर्खामा यो वनस्पति पाइन्छ। नेपाल सरकारले देशको आर्थिक विकासका लागि पहिचान गरेका ३० वटा मुख्य जडिबुटीमा सुगन्ध-कोकिला पनि पर्छ। यसको फलको बोक्राबाट सुगन्धित तेल निकालिन्छ। तेलबाट अत्तर बनाइन्छ। तेल निकालेपछिको छोक्राबाट अगरबत्ती बनाइन्छ। यसको तेल सुगन्धित साबुन बनाउन पनि प्रयोग हुन्छ। आयुर्वेद चिकित्सामा सुगन्ध-कोकिलाको रूखको बोक्रा पनि औषधि बनाउन प्रयोग हुन्छ। बितेका पाँच वर्षको तथ्यांक हेर्दा छिल्लीकोटबाट मात्रै वार्षिक दुई करोड रूपैयाँभन्दा बढीको सुगन्ध-कोकिला बिक्री भएको आचार्यले बताए। "
    },
    {
        "title": "कर्जा खोसाखोसमा बैंकहरू, तीन महिनामा एउटै बैंकले गुमायो ४ अर्बको कर्जा",
        "link": "https://www.setopati.com/kinmel/banking/345377",
        "content": "कर्जा जान छाडेपछि बैंकहरू कर्जा खोसाखोसमा लागेका छन्। कर्जा खोसाखोस बढ्न थालेपछि केही बैंकहरूले नेपाल बैंकर्स संघमा यस विषयमा बैठक राख्न समेत प्रस्ताव गरेका छन्। ‘कर्जा खोसाखोस गर्ने प्रवृत्तिले कसैलाई राम्रो गर्दैन, त्यसैले यसमा छलफल राख्न हामीले नेपाल बैंकर्स संघलाई समेत भनिसकेका छौं,’ नाम उल्लेख गर्न नचाहेका एक बैंकरले भने। सो बैंकले मात्रै पहिलो त्रैमास (साउनदेखि असोज) मा चार अर्ब बराबरको कर्जा गुमाउनु परेको उनले बताए। कर्जा नगएर बैंकिङ प्रणालीमा तरलता धेरै हुँदा जहिले पनि यस्तो अवस्था देखिने सम्झन्छन् एनएमबी बैंकका प्रमुख कार्यकारी अधिकृत तथा बैंकर्स संघका अध्यक्ष सुनिल केसी।   उनले भने, ‘बैंकिङ प्रणालीमा उच्च तरलता हुँदा प्रायः कर्जा खोसाखोसकै अवस्था देखिने गरेको छ। अहिले पनि यस्तै देखिएको हो।’ मंसिर महिनामा कर्जा लगानी केही बढ्न थालेको देखिन्छ, तर पनि कर्जा विस्तार कम नै छ। अहिले बैंकिङ प्रणालीमा करिब सात खर्ब रूपैयाँ बराबरको अधिक तरलता छ।   बैंकहरूमा तरलता धेरै भएपछि केही बैंकले ऋणीलाई आवश्यकताभन्दा बढी ऋण दिन समेत थालेका छन्। ‘बैंकहरूले एक करोड रूपैयाँ ऋण चाहिनेलाई तीन करोडसम्म दिन थालेका छन्,’ ती बैंकरले भने। एभरेष्ट बैंकका प्रमुख कार्यकारी अधिकृत सुदेश खालिङ पनि बैंकहरूमा अस्वस्थ प्रतिस्पर्धा बढेको स्वीकार छन्। उनले भने, ‘अहिले बैंकहरूबीच अस्वस्थ प्रतिस्पर्धा भइरहेको छ, बैंकहरूले अस्वाभाविक ब्याजमा कर्जा दिन थालिरहेका छन्।’ बैंकहरूको आधार दर निकै कम भइसकेको छ। न्यूनतम ५.५३ प्रतिशतदेखि ७ प्रतिशत हाराहारी छ। कतिपय बैंकले आधार दरमै कर्जा दिन थालिरहेका छन्। तर पनि कर्जा विस्तार हुन सकिरहेको छैन।   बैंकहरूमा निर्देशित कर्जा समेत खोसाखोस भइरहेको छ। कृषि कर्जा यसरी खोसाखोस भइरहेको हो। आगामी असारसम्म बैंकहरूले कृषि क्षेत्रमा जाने कर्जा कुल कर्जाको १२ प्रतिशत हुनुपर्नेछ। २०८४ असारसम्मका यस्तो कर्जा १५ प्रतिशत पुग्नुपर्छ। राष्ट्र बैंकले प्रकाशित गरेको गत असोजसम्मको तथ्यांक अनुसार २० मध्ये ११ वाणिज्य बैंकको १२ प्रतिशतभन्दा कम कृषि कर्जा गएको छ।   यस्तो कर्जा तोकिएको सीमा अनुसार नपुगेमा हर्जाना लाग्ने व्यवस्था छ। यसरी न्यूनतम रूपमा पुर्‍याउनुपर्ने रकममध्ये नपुग हुने रकममा सो कर्जामा लिने अधिकतम ब्याजदरले हुन आउने बराबर रकम हर्जाना तिर्नुपर्छ। यस्तो रकमको त्रैमासिक रूपमा गणना गरेर हर्जाना लगाइन्छ। त्यसैले पनि बैंकहरूले यस्तो कर्जा समेत खोसाखास गरिरहेका हुन्। ऋणीहरूले कुनै बैंकबाट कर्जा लिइसकेको भए पनि त्यसलाई अर्को बैंकमा सार्न सक्छन्। यसलाई 'लोन स्वाप' भनिन्छ। खोसाखोसको अवस्थाले कर्जा सार्ने प्रवृत्ति देखिएपछि स्वाप गर्दा लाग्ने शुल्क पनि केही समयदेखि नै वृद्धि गरिएको बैंकर केसी बताउँछन्। ‘कुनै बढी जोखिमको क्षेत्रमा गएको कर्जा छ र यसको सुरूआती समयको जोखिम व्यहोरेको बैंकले अर्कोमा ऋण सार्दा सजिलै सार्नेभन्दा पनि केही बढी शुल्क लिने भन्ने नीति अनुसार नै यस्तो गरिएको हो,’ केसीले भने। बैंकहरूले कम ब्याजदरमा समेत कर्जा नगएपछि अहिले एलसी खोल्दा, ग्यारेण्टी दिने जस्ता नन् फण्डिङ सेवाको शुल्क भने बढाएका छन्। "
    },
    {
        "title": "बैंकमै रोकियो सुन, घटेको बजारमा उपभोक्तालाई किन्नै मुस्किल",
        "link": "https://www.setopati.com/kinmel/economy/345367",
        "content": "गत कात्तिक १२ गतेपछि बैंकहरूले आयात गरेको सुनको बिक्री वितरण हुन सकेको छैन। सरकारले सुनको भन्सार घटाएका कारण स्थानीय बजारमा मूल्य अत्यधिक घटे पनि उपभोक्ताले त्यसको सहज लाभ लिन सकेका छैनन्। व्यवसायीहरूका अनुसार अहिले औपचारिक रूपमा आयात भएको सुन बजारमा छैन। सुनको सिफारिसको क्रममा व्यवसायी संगठनबीच भएको विवाद तथा सर्वोच्च अदालतले दिएको अन्तरिम आदेशका कारण अहिले सुन बैंकमा नै रोकिएको हो। मंसिर १६ गते मात्रै वाणिज्य बैंकले एक सय केजी सुन आयात गरेका छन्। त्यसअघि वाणिज्य बैंकले गत कात्तिक १२ गते ३२ केजी आयात गरेका थिए।  अघिल्लो महिना आयात भएको सुन बिक्री भएको छ। तर, पछिल्लो पटक आयात भएको सुन बैंकमा होल्ड छ। यस्तो सुन नयाँ तथा संशोधित कार्यविधि नबनेको खण्डमा  पुस २ गते पछि मात्रै व्यवसायीले किन्न पाउनेछन्। त्यसअघि संशोधन भएमा भने संशोधित कार्यविधिले गरेको व्यवस्था अनुसार नै बैंकले व्यवसायीलाई बिक्री गर्ने छन्।  बैंकले आयात गरेको सुन व्यवसायीकोमा कसरी जान्छ, पुस २ गते अघि बिक्री गर्न किन समस्या? नेपालमा सुनको आयात वाणिज्य बैंकहरूले गर्छन्। सुन आयात तथा बिक्री वितरण 'सुन आयात तथा बिक्री वितरण कार्यविधि २०६८' को आधारमा गरिन्छ। जस अनुसार आयात गरिएको सुन वाणिज्य बैंकहरूले सुन व्यवसायी अथवा बैंकहरूलाई मात्रै बिक्री गर्न पाउँछन्।  व्यवसायीलाई बिक्री गर्ने क्रममा उनीहरूले दुई वटा उपाय अवलम्बन गर्छन्। आयात भएको १५ दिनभित्र बिक्री गर्ने सुनको हकमा व्यवसायी संस्थाहरूले सिफारिस गरेको आधारमा बिक्री गर्छन्। १५ दिनभित्र त्यस्तो सुन बिक्री भई नसकेको खण्डमा भने व्यवसायीहरूलाई नै बिक्री गरिन्छ। अहिले सुनको लागि नेपाल सुनचाँदी व्यवसायी महासंघ, नेपाल रत्न तथा आभूषण महासंघ र हस्तकला महासंघले सिफारिस गर्छन्। उनीहरूले आफ्नो सदस्य व्यवसायीलाई मात्रै सिफारिस गर्छन्। तर, नेपाल सुनचाँदी व्यवसायी महासंघले सिफारिस गर्ने क्रममा व्यवसायी बीच भएको विवादलाई लिएर अहिले अन्योल छ। महासंघ गठन गर्नुपूर्व रहेको संस्था नेपाल सुनचाँदी व्यवसायी संघ केन्द्र र महासंघ बीचको विवादको कारण यस्तो सिफारिसमा समस्या भएको हो। यता सर्वोच्च अदालतले व्यवसायी संगठनका नभएकै कारण सुन खरिद गर्न नरोक्नको लागि अन्तरिम आदेश दिएको छ। मंसिर ७ मा सर्वोच्च अदालतका न्यायाधीश नहकुल सुवेदी र तीलप्रसाद श्रेष्ठको इजलासले यस्तो अन्तरिम आदेश दिएको थियो।  यस कारणले पनि कार्यविधि संशोधन गर्नु पर्ने बाध्यता छ। यद्यपि सुन आयात भएको १५ दिन भित्रको हकमा व्यवसायी संगठनमा नभएका व्यवसायीले पनि यस्तो सुन खरिद गर्न पाउने भएकोले सर्वोच्चको आदेशले बाधा नपुग्ने राष्ट्र बैंकका अधिकारीले बताएका छन्। यसर्थ पछिल्लो पटक १६ मंसिरमा सुन आयात भएको थियो। पुस २ मा १५ दिन कट्ने भएकोले सिफारिस बिना पनि बैंकहरूले व्यवसायीलाई बिक्री गर्न पाउने भएका हुन्। केही सुनचाँदी व्यवसायीले नयाँ बनाउने कार्यविधिमा व्यवसायी स्वयमले पनि सुन आयात गर्न सक्ने व्यवस्था गर्न आग्रह गरेका छन्। ‘अहिले विदेशी मुद्राको सञ्चिति राम्रो छ, २०६६ सालअघि व्यवसायी आफैले पनि आयात गर्न पाउँथे अब सोही व्यवस्था गर्ने गरी कार्यविधि संशोधन गर्नुपर्छ,’ सुन व्यवसायी तथा सुनचाँदी व्यवसायी महासंघका पूर्वअध्यक्ष तेजरत्न शाक्यले भने।  "
    },
    {
        "title": "मिथिला लघुवित्तको लाभांश घोषणा, लक्ष्मी लघुवित्तका लगानीकर्ताको हात खाली",
        "link": "https://www.setopati.com/kinmel/banking/345384",
        "content": "मिथिला लघुवित्त वित्तीय संस्थाले १४.२८६ प्रतिशत बोनस र कर प्रयोजनको लागि ०.७१४ प्रतिशत नगद लाभांश घोषणा गरेको छ। बिहीबार बसेको कम्पनीको सञ्चालक समितिको बैठकले लाभांश घोषणा प्रस्ताव गरेको हो। यो प्रस्ताव राष्ट्र बैंकबाट स्वीकृत र कम्पनीकाे साधारण सभाबाट पारित हुन बाँकी छ। कम्पनीले यसअघि आर्थिक वर्ष २०७८-७९ मा १५.७८९ प्रतिशत लाभांश घोषणा गरेको थियो।  त्यस्तै, लक्ष्मी लघुवित्त वित्तीय संस्थाको शुक्रबार बसेको सञ्चालक समितिले यसपटक कुनै लाभांश वितरण नगर्ने घोषणा गरेको छ। कम्पनीले यसअघि आर्थिक वर्ष २०७८-७९ मा २० प्रतिशत लाभांश घोषणा गरेको थियो।     "
    },
    {
        "title": "सामसङको टिभी किन्दा ३१ प्रतिशतसम्म छुट ",
        "link": "https://www.setopati.com/kinmel/others/345380",
        "content": "नेपाल प्रिमियर लिग क्रिकेटको पहिलो सिजन पूर्ण सुरु भएको छ। धेरै क्रिकेट फ्यानहरूले आफ्नो मनपर्ने टोलीहरूको समर्थन स्टेडियममा पुगेरै गरिरहेका छन्, भने धेरैले आफ्नो घरबाटै लाइभ हेरिरहेका छन्।  घरमै हेरिरहेका दर्शकहरूको लागि अझ ठूलो स्क्रिनमा खेलको मनोरञ्जन लिन सामसङ नेपालले टिभीहरूमा ३१ प्रतिशतसम्म छुट अफर ल्याएको छ।  यस अफरमा क्युएलईडी टिभी, क्रिस्टल युएचडी ४के टिभीहरू र एफएचडी टिभीको इमर्सिभ रेन्जहरू पनि समावेश गरिएको छ।   ग्राहकहरूले १२ महिनाको अवधिमा शून्य ब्याजदरमा टिभी खरिद गर्न सक्नेछन्। यो सेवा ग्राहकहरूले सामसङको आधिकारिक स्टोरबाट प्राप्त गर्न सक्छन्। एक्सचेन्ज पार्टनर आर्कोस्टोरद्वारा ग्राहकहरूले आफ्नो पुरानो इलेक्ट्रोनिक उपकरण एक्सचेन्ज गरी नयाँ टिभी खरिद गर्ने सेवा पनि सामसङले उपलब्ध गराएको छ। यो अफर आगामी पुस १६ गतेसम्म लागु हुनेछ।  "
    },
    {
        "title": "भैरहवाबाटै वैदेशिक रोजगारीमा जान मिल्ने बनाइँदै!",
        "link": "https://www.setopati.com/kinmel/employment/345330",
        "content": "सरकारले वैदेशिक रोजगारीमा जान श्रम स्वीकृति तथा भिसा प्रक्रिया लगायत कामका लागि पश्चिम जिल्लाहरूबाट काठमाडौं धाउनुपर्ने बाध्यता हटाउने तयारी गरेको छ। काठमाडौं नआई भैरहवाबाट सोझै वैदेशिक रोजगारीमा जान सक्ने गरी आवश्यक संयन्त्र विस्तारको तयारी गरिएको श्रम, रोजगार तथा सामाजिक सुरक्षा मन्त्रालयका सचिव मुकुन्द प्रसाद निरौलाले जानकारी दिए। मन्त्रालयले यसअघि नै भैरहवा तथा पोखरामा पनि वैदेशिक रोजगारीका लागि आवश्यक संयन्त्र विस्तार गरेर काठमाडौं धाउनुपर्ने अवस्था अन्त्य गर्ने निर्णय गरेको थियो। बुधबार भैरहवामा पर्यटन तथा श्रममन्त्री तथा सबै सरोकारवालाबीच फेरि छलफल भएको हो। 'अब म्यानपावरका शाखा भैरहवामा विस्तार गर्ने गरी कार्यविधि संशोधन गर्नुपर्ने भएको छ। स्वास्थ्य संस्थाका शाखा, अभिमुखीकरण तालिम प्रदायक लगायत आवश्यक सबै संयन्त्र विस्तारका लागि काम अगाडि बढिसकेको छ,' सचिव निरौलाले भने। वैदेशिक रोजगार कार्यालयबाट प्रदान गरिँदै आएको श्रम स्वीकृति अनलाइनबाट हुने भएकाले त्यसमा असहज नहुने उनले बताए। सामाजिक सुरक्षा कोषको काम पनि अनलाइनमा गइसकेकाले त्यसमा पनि समस्या नहुने सचिव निरौलाले उल्लेख गरे। 'भैरहवामै भिसा सेन्टर स्थापनाका लागि पनि परराष्ट्रमार्फत पत्राचार गरिसकिएको छ। कतार, मलेसिया लगायत मुलुकले भिसा सेन्टरको जिम्मा निजी क्षेत्रलाई दिएका छन्। भिसा सेन्टर काठमाडौंमा मात्रै छन्। उनीहरूले दिने सेवा भैरहवाबाट समेत हुनुपर्ने भनेका छौं,' उनले भने। अन्य कतिपय मुलुकको भिसा सम्बन्धी काम अनलाइनबाटै हुने भएकाले सहज हुने पनि उनले बताए। 'अनलाइनबाट पनि भिसाको काम हुन्छ। अब श्रमिकहरू श्रम स्वीकृति र भिसाका लागि धाइरहनु पर्दैन। बढीमा दुई महिनाभित्र सबै काम भैरहवाबाटै हुने व्यवस्था मिलाउँदैछौं,' सचिव निरौलाले सेतोपाटीसँग भने। मन्त्रालयका अनुसार प्रहरी कार्यालयले प्रदान गर्ने चारित्रिक प्रमाणपत्र, बीमा लगायत सुविधाको समेत भैरहवामै व्यवस्था गरिनेछ। भैरहवा विमानस्थल सञ्चालनमा सहयोग पुर्‍याउने उदेश्यले सबै संयन्त्र विस्तार गर्न योजना अघि सारिएको सचिव निरौलाले बताए।  अहिले पनि भैरहवाबाट श्रम स्वीकृति जारी भइरहेको छ। त्यहाँको कार्यालयमा दरबन्दी थप गर्नुपर्ने आवश्यकता देखिएको श्रम मन्त्रालयका सूचना अधिकारी हुमनाथ पराजुलीले बताए। 'श्रम स्वीकृति अनलाइनबाटै हुन्छ। तर विमानस्थलभित्र राखिने श्रम डेस्कका लागि दरबन्दी आवश्यक छ। दुई जनाको दरबन्दी थप गर्ने विषय अगाडि बढेको छ,' उनले भने। अहिले भैरहवाबाटै श्रम स्वीकृति जारी भए पनि बीमा, पूर्वप्रस्थान अभिमुखीकरण, भिसा प्रक्रिया, स्वास्थ्य परीक्षण लगायत सबै कामका लागि काठमाडौं आउनुपर्ने अवस्था छ। भैरहवा विमानस्थल चलाउन काठमाडौं आएर सबै प्रक्रिया पूरा गरेका कतिपय युवालाई फेरि भैरहवा पुर्‍याएर, त्यहाँबाट उडाउने गरिएको छ। अध्ययन, घुमफिर लगायत विभिन्न प्रयोजनका लागि विदेश जानेहरू पनि सबै प्रक्रियाका लागि काठमाडौं नै धाउनुपर्ने अवस्था छ। सबै किसिमका काम भैरहवाबाट हुने गरी व्यवस्था मिलाउन पर्यटन मन्त्रालयले सम्बन्धित निकायसँग छलफल गरिरहेको जनाएको छ।  सबै व्यवस्था भैरहवामै भए भैरहवा र त्यहाँभन्दा पश्चिमतर्फका नेपालीहरू काठमाडौं धाउनुपर्ने बाध्यात्मक अवस्था अन्त्य हुनेछ। समय र पैसा बचत हुनेछ। बुधबार श्रम, रोजगार तथा सामाजिक सुरक्षा मन्त्री शरतसिंह भण्डारी र संस्कृति, पर्यटन तथा नागरिक उड्डयनमन्त्री बद्री पाण्डेको उपस्थितिमा यसै विषयमा छलफल गर्न सरोकारवालाको बैठक बसेको थियो। भैरहवा विमानस्थल हुँदै उडान गर्ने यात्रु सबभन्दा धेरै वैदेशिक रोजगारीका लागि जानेहरू नै रहेको अधिकारीहरूले बताएका थिए। पर्यटन मन्त्रालयका अधिकारीहरूले पर्यटकीय उद्देश्यले भन्दा पनि वैदेशिक रोजगारीका लागि जाने यात्रु धेरै रहेकाले श्रमका लागि आवश्यक संयन्त्र जतिसक्दो छिटो भैरहवामा स्थापना गर्नुपर्ने आग्रह श्रम मन्त्रालयसँग गरेका थिए। नोभेम्बरदेखि डिसेम्बरसम्म भैरहवा विमानस्थलबाट चार हजार सात सय ७१ यात्रुले सेवा लिएको विमानस्थल कार्यालयले जनाएको छ। तीमध्ये दुई हजारभन्दा बढी यात्रु विदेश उडेका छन्। दुई हजार पाँच सय बढी यात्रुले अवतरण गरेका छन्। यो अवधिमा भैरहवालाई ट्रान्जिट बनाएर पाँच हजार चार सय ६७ यात्रु उडेका छन्। एक महिनामा कुल एक सय ५६ उडान/अवतरण भएका छन्। त्रिभुवन अन्तर्राष्ट्रिय विमानस्थलबाट भने वैदेशिक रोजगारीका लागि मात्रै वार्षिक ६ लाखभन्दा धेरै युवाहरू जाने गरेका छन्। वैदेशिक रोजगार विभागको तथ्यांकअनुसार आर्थिक वर्ष २०८०/८१ मा झन्डै साढे सात लाखले श्रम स्वीकृति लिएका थिए। "
    },
    {
        "title": "१५ दिनभित्र सुधारका कार्ययोजना पेस गर्न वायुसेवा निगमलाई पर्यटन मन्त्रीको निर्देशन",
        "link": "https://www.setopati.com/kinmel/tourism/345371",
        "content": "संस्कृति,पर्यटन तथा नागरिक उड्डयन मन्त्री बद्रीप्रसाद पाण्डेले १५ दिनभित्र सुधारको कार्य योजना पेस गर्न  नेपाल वायुसेवा निगमलाई  निर्देशन दिएका छन्। बिहीबार नेपाल वायुसेवा निगमको केन्द्रीय कार्यालयमा आयोजित कार्यक्रममा बोल्दै मन्त्री पाण्डे निगम अहिलेकै अवस्थामा चलाउन नसकिने बताउँदै सुधारको कार्ययोजना पेस गर्न निर्देशन दिएका हुन्। निगमको सुधारका लागि मन्त्रालय प्रतिबद्ध रहेको बताउँदै निगमले सुधारको कार्य योजना पेस गरे त्यसको कार्यान्वयनका लागि मन्त्रालय हरेक कुरामा आगाडि बढ्ने मन्त्री पाण्डेले बताए। नेपाल वायुसेवा निगमको आम्दानीको मेरूदण्डको रूपमा रहेको ग्राउन्ड ह्यन्डलिङ निगमबाट नखोसिने प्रतिबद्ध व्यक्त गर्दै निगमले हवाई सेवाबाट नाफा कमाउनेतर्फ लाग्न समेत निर्देशन दिए। निगमलाई घाटा लगाउने चाइनिज जहाजको व्यवस्थापनमा समेत मन्त्रालय सकारात्मक रहेको उनको भनाइ छ। "
    },
    {
        "title": "दुई करोड ७२ लाख खर्चेर ‘चार्जिङ स्टेशन’ निर्माण",
        "link": "https://www.setopati.com/kinmel/automobiles/345358",
        "content": "पूर्व-पश्चिम राजमार्गअन्तर्गत चन्द्रपुर–५ मा विद्युतीय चार्जिङ स्टेशन निर्माण भएको छ। मधेस प्रदेश सरकार मुख्यमन्त्री तथा मन्त्रिपरिषद् कार्यालयको ‘इनोभेटिभ पार्टनरसीप फण्ड’ र चन्द्रपुर नगरपालिकाको सहयोगमा दुई करोड ७२ लाख रूपैयाँ लागतमा विद्युतीय सवारीसाधन चार्जिङ स्टेशन निर्माण भएको छ । नेपाली कांग्रेस मधेश प्रदेशका संसदीय दलका नेता तथा पूर्वभौतिक पूर्वाधार विकासमन्त्री कृष्णप्रसाद यादव र चन्द्रपुर नगरपालिकाका प्रमुख सञ्जयकुमार काफ्लेले बिहीबार संयुक्त रूपमा चार्जिङ स्टेशनको उद्घाटन गरे। स्टेशनमा एकपटकमा चारवटा चारपाङ्ग्रे, तीन पाङ्ग्रे ११ वटा गरी १५ वटा सवारी साधन चार्ज गर्न सकिने छ। स्टेशनमा प्रतीक्षालय, बालबालिकाका लागि खेल्ने स्थान, शौचालयलगायत पूर्वाधारको व्यवस्था पनि गरिएको छ। "
    },
    {
        "title": "कानून संशोधन गरेर भए पनि लगानीको वातावरण बनाउँछौंः अर्थमन्त्री पौडेल",
        "link": "https://www.setopati.com/kinmel/economy/345340",
        "content": "उपप्रधान तथा अर्थमन्त्री विष्णु पौडेलले कानून संशोधन गरेर भए पनि सरकारले लगानीको वातावरण बनाउने बताएका छन्। मुलुकको आर्थिक अवस्था पहिलेको भन्दा सुध्रिँदै गएको जनाउँदै पौडेलले व्यवसायीहरूलाई निराश नहुन आग्रह गरे। लुम्बिनी राष्ट्रिय महोत्सवको भैरहवामा उद्घाटन गर्दै अर्थमन्त्री पौडेलले सरकार निजी क्षेत्रको मनोबल बढ्ने गरी काम गर्न अग्रसर रहेको भन्दै उत्पादनमूलक क्षेत्रमा लगानी गर्न आग्रह गरे। उनले यही सरकारले अर्थतन्त्रका सम्पूर्ण समस्या समाधान गरी मुलुकलाई चलायमान बनाउने दाबी गरे। ‘सरकारले जसरी हुन्छ निजी क्षेत्रको मनोबल बढ्ने गरी काम गर्न लागेको छ,’ उनले भने, ‘उद्योगी व्यापारीका समस्या छन्, मजदुरका समस्या छन्, किशोर किशोरीको समस्या छन् ती अब समाधान हुन्छन् भन्ने आम नागरिकमा विश्वास हुँदै गएको छ।’ वर्तमान सरकार बन्ने बेला मुलुकको अवस्था ठीक नभएको तर सरकार बनेपछि हरेक कुरा समाधान हुँदै लयमा गइरहेको उनले दाबी गरे। अर्थमन्त्री पौडेलले गौतमबुद्ध अन्तर्राष्ट्रिय विमानस्थल राष्ट्रकै गौरव भएकोले यसको सञ्चालनमा शंका नगर्न आग्रह गरे। विमानस्थल सञ्चालनका लागि सरकारले गरेका निर्णयहरू क्रमशः कार्यान्वयन हुँदै गएको उल्लेख गर्दै पौडेलले निजी क्षेत्रले पनि आफ्नो तर्फबाट  कामहरू गर्नुपर्ने बताए। उनले विमानस्थल राम्रोसँग चल्ने दाबी समेत गरे। ‘विमानस्थल राम्रोसँग चल्छ, कसरी चल्छ, हामी चलाएर देखाउँछौं,’ पौडेलले भने। हालको टर्मिनल भवन निर्माण भए पनि त्यो अपुग रहेको बताउँदै अर्को भवन निर्माण गर्न तयारी भइरहेको उनले बताए। ‘विमानस्थलमा अरू काम पनि बाँकी छ। पूर्ण क्षमताको विमानस्थल बनाउन आवश्यक पूर्वाधार निर्माण गर्नेछौं,’ उनले भने, ‘एकाध समस्या आए पनि त्यसलाई समाधान गर्दै अगाडि बढ्दैछौं।’ अर्थमन्त्री पौडेलले भैरहवालाई अझै पूर्वाधारयुक्त र पर्यटकलाई आकर्षित गर्नुपर्ने बनाउने बताए। अर्थमन्त्री पौडेलले निर्माणाधिन आयोजना देखाउँदै जनतामा निराशा छर्ने काम भइरहेको गुनासो गरे। बुटवल–नारायणघाट सडकमा केही समस्या देखिए पनि त्यसको समाधानको लागि सरकारले पहल गरिरहेको उनले बताए। पौडेलले भैरहवालाई अझै पूर्वाधारयुक्त विकसित सहर बनाउनका लागि सरकारले लगानी गर्दै जाने बताए। "
    },
    {
        "title": "भाटभटेनीका ५४ सदस्य ६ दिनका लागि थाइल्यान्ड जाँदै ",
        "link": "https://www.setopati.com/kinmel/others/345338",
        "content": "भाटभटेनी सुपरमार्केट्सले आफ्ना ५४ जना  सदस्यलाई ६ दिनका लागि थाइल्यान्ड पठाउने भएको छ। शुक्रबार उनीहरू थाइल्यान्ड जान लागेका हुन्। उक्त यात्राको नाम ‘भाटभटेनी रिट्रिट्स टुर’ दिइएको छ।  थाइल्यान्डमा रहँदा उनीहरूले त्यहाँको जीवन्त संस्कृतिका बारेमा जानकारी लिनेछन्। त्यस्तै, थाइल्यान्डका विभिन्न क्षेत्रमा पुग्ने र त्यहाँको अवलोकन गर्ने अध्यक्ष तथा प्रबन्ध निर्देशक मीनबहादुर गुरूङले जानकारी दिए । भाटभटेनीका सिओओ पानु पौडेलका अनुसार अध्यक्ष गुरूङले थाइल्यान्ड जाने समूहलाई बिदाइ गर्दै शुभकामना व्यक्त गरेका छन्। छ दिनको बसाइँपछि नेपालमा त्यहाँ देखेका र सिकेका कुराले फाइदा पुग्ने गुरूङले बताए। 'यो पहिलो टोली भएकाले अरू टोलीलाई पनि विभिन्न चरणमा थाइल्यान्डसहित अन्य मुलुकमा पनि पठाउने तयारी गरिएको छ,' सिओओ पौडेलले भने।  "
    },
    {
        "title": "धितोपत्र बोर्डले विशाल बजारसँग माग्यो कारोबार विवरण",
        "link": "https://www.setopati.com/kinmel/banking/345324",
        "content": "सेयर मूल्य उच्चले बढिरहेको विशाल बजार कम्पनीसँग धितोपत्र बोर्डले कारोबारको विवरण मागेको छ।  ‘पछिल्ला दिनमा कम्पनीको कारोबार बढिरहेकोले के कसो भएको हो भनेर कारोबारको विवरण मागेका हौं,’ धितोपत्र बोर्डका प्रवक्ता निरञ्जय घिमिरेले भने। केही दिनयता कम्पनीको सेयर मूल्य उच्चले बढेको छ। मंसिर ९ गते प्रतिकित्ता चार हजार एक सय २७ मा कारोबार भइरहेको कम्पनीको सेयर मंसिर १९ गते ६ हजार ८ सय ७४ रूपैयाँसम्म कारोबार भएको थियो। अघिल्लो साता कम्पनीको तीन करोड ९६ लाख ८ हजार ६ सय कित्ता संस्थापक सेयर सूचीकृत भएको थियो। विशाल बजारले ओगटेको जग्गालाई नै सरकारको स्वामित्वको रूपमा सेयरमा परिवर्तन गरेको थियो। त्यसयता सेयर मूल्य उच्चले बढ्दै गएको छ। तर, कम्पनीको अवस्था देखाउँने वित्तीय विवरण नै प्रकाशित छैनन्। अन्तिम पटक २०७७-७८ को दोस्रो त्रैमास (साउनदेखि पुस) सम्मको वित्तीय विवरण प्रकाशित भएको थियो। जस अनुसार कम्पनीको नाफा ६ करोड २५ लाख रूपैयाँ थियो। विशाल बजारका केही सटरहरू पनि खालि नै छ। व्यवासाय खस्किएको आशंका छ। तर, कम्पनीले सर्वसाधारणको जानकारीको लागि वित्तीय विवरण सार्वजनिक गरेको छैन। अर्थमन्त्रालयले हरेक वर्ष प्रकाशित गर्ने सार्वजनिक संस्थानहरूको विवरण (पहेलो किताब) उल्लेख भए अनुसार कम्पनीका आर्थिक वर्ष २०७५-७६ को वित्तीय विवरण लेखा परीक्षण भएको छ। त्यसयताको विवरण सरकारले पनि प्राप्त गरेको छैन। सूचीकृत कम्पनीहरूले नेप्से र धितोपत्र बोर्डमा यस्तो विवरण बुझाउन पर्ने भएपनि दुवै निकायमा यस्तो विवरण पठाएको देखिँदैन। यो पनि :ठूलो कम्पनी भएकै कारण विशाल बजारमा झुम्मिएका हुन् त लगानीकर्ता?    "
    },
    {
        "title": "सञ्चालनमा आउँदै इलाममा २३ करोडमा बनेको ‘टि टेस्टिङ एण्ड प्रोमोसन सेन्टर’",
        "link": "https://www.setopati.com/kinmel/business/345319",
        "content": "सूर्योदय नगरपालिका–७ कन्याममा निर्माण भएको ‘टि टेस्टिङ एण्ड प्रोमोसन सेन्टर’ सञ्चालनको तयारीमा छ। कोशी प्रदेश सरकार र नगरपालिकाको २३ करोड लगानीमा बनेको उक्त सेन्टर यही मंसिर २७ देखि सञ्चालनमा आउन लागेको हो। नगरप्रमुख रणबहादुर राईले मंसिर २७ गते कोशी प्रदेशका मुख्यमन्त्री हिक्मतकुमार कार्कीले उद्घाटन गर्ने कार्यक्रम तय भएको जानकारी दिए। 'उद्घाटनमा प्रदेशका अन्य मन्त्रीहरू पनि आउनुहुन्छ,' उनले भने, 'यो मुलुकको पहिलो चिया अनुसन्धान तथा प्रवर्द्धन केन्द्र हो, केन्द्रको पूर्वाधार निर्माणको सबै काम सम्पन्न भएको छ।' अहिले सेन्टरको भौतिक पूर्वाधार तयार भएको भन्दै आवश्यक उपकरणसमेत जडान भएका नगरप्रमुख राईले जानकारी दिए। उनका अनुसार केन्द्रमा चिया चाख्ने (टी टेस्टिङ)को काम हुनेछ भने चिया अनुसन्धानका लागि भौतिक पूर्वाधार तयार छ। 'आवश्यक थप उपकरण व्यवस्थापन गरिँदैछ । इलामका लागि मात्र होइन, यो सेन्टर देशका लागि पनि नमूना हुने विश्वास लिएका छौँ,' नगरप्रमुख राईले भने, 'चियाको स्वाद, गुणस्तर जाँचदेखि चियासम्बन्धी सबै किसिमका अध्ययन यही केन्द्रमा हुनेछ।' केन्द्रमा विश्वभरका जोसुकै चिया व्यापारी वा टी–इन्स्पेक्टर (चियाविज्ञ) ले चियाको गुणस्तर जाँच गर्न सक्ने उनले बताए। कन्याम घुम्न आउने पर्यटकले थरिथरिका चियाका स्वाद लिन पाउने नगर कार्यालयले जनाएको छ । सेन्टर सञ्चालनका लागि नगरले कार्यविधि तयार गरेको छ। नगरप्रमुख राईले टि टेस्टिङ नगरअन्तर्गत हुने बताउँदै अनुसन्धानको काम भने नेपाल विज्ञान तथा प्रविधि प्रज्ञा प्रतिष्ठान (नास्ट)ले गर्ने जानकारी दिए। चिया रोप्न सुरु भएको करिब १६० वर्षपछि इलाममा अनुसन्धान केन्द्र निर्माण हुँदा यहाँका किसानमा उत्साह थपिएको छ। चिया किसान मनोज भट्टराईले केन्द्र स्थापनापछि चियामा लाग्ने स–साना रोगको पहिचान हुने र उत्पादन बढाउन किसानलाई सहज हुने बताए। चिया प्राविधिकसमेत गाउँमा उत्पादन गर्न केन्द्रले मद्दत गरेमा किसानलाई थप सहज हुने उनको भनाइ छ। 'यहाँ सामान्यतया चिया प्रशोधन कम हुने, उत्पादन भएको चिया परम्परागत शैलीमा टिप्ने र प्रशोधन हुँदै आएको छ। अनुसन्धान केन्द्रले चियामा नयाँ आयाम स्थापना गर्न मद्दत पुग्ने आशा छ,' भट्टराईले भने। चियाका लागि प्रख्यात इलामको कन्याम चियाबारीबीचमा निर्मित केन्द्रमा पर्यटक थप आकर्षित हुने विश्वास लिइएको उनले बताए। केन्द्र चियाको व्यापार प्रवर्द्धनमा सहयोगी बन्ने कोशी प्रदेशका आर्थिक मामिला तथा योजनामन्त्री रामबहादुर रानामगरले बताए। 'अहिले गुणस्तरीय चिया जाँच गर्ने, यसको व्यापार र गुणस्तर प्रवर्द्धन गर्न किसानलाई समस्या भइरहेको छ,' उनले भने, 'अब कन्याममा मुलुकको नमूनाका रूपमा अनुसन्धान केन्द्र स्थापना भएको छ।' चिया उत्पादनका हिसाबले इलाम महत्वपूर्ण र उर्वरभूमि मानिन्छ। सूर्योदय नगरपालिकालाई चियाको राजधानीका रूपमा चिनिएको छ। यहाँ अनुसन्धान केन्द्र स्थापना भएपछि नेपाली चियासम्बन्धी अनुसन्धान गर्न चाहनेलाई सहज हुने जनाइएको छ। किसान धीरज अधिकारीले, 'स्वदेश र विदेशमा रहेका चिया अध्ययन, अवलोकन र अनुसन्धान गर्ने आउने हुँदा हाम्रो जिल्लामा पर्यटकको सङ्ख्यामासमेत वृद्धि हुने अपेक्षा छ।' नगरपालिका कोशी प्रदेशको पर्यटकीय नगरी भएकाले पनि केन्द्र स्थापनापछि पर्यटक आगमन बढ्ने उनले उल्लेख गरे। केन्द्र निर्माणले समग्र जिल्लाको विकासमा महत्वपूर्ण भूमिका निर्वाह गर्ने सरोकार भएकाहरू बताउँछन् । नगरपालिकामा अन्य ठूला लगानीका आयोजनामध्ये कुनै निर्माणको अन्तिम चरणमा छन् भने कुनै निर्माण भइरहेका नगरप्रमुख राईले बताए। उनका अनुसार अन्तर्राष्ट्रिय दातामार्फत केही ठूलो लगानीका आयोजना आउने चरणमा छन् । जिल्लामा उत्पादित चिया १० प्रतिशत नेपालमा, ७० प्रतिशत भारत र थप २० प्रतिशत तेस्रो मुलुक निर्यात हुने गरेको जनाइएको छ। "
    },
    {
        "title": "निर्माण क्षेत्र निरन्तर सुस्त भएपछि घट्यो डिजेल खपत",
        "link": "https://www.setopati.com/kinmel/economy/345269",
        "content": "निर्माण क्षेत्र लामो समयदेखि सुस्त छ। यसको प्रत्यक्ष र प्रमुख प्रभाव निर्माण सामग्री उत्पादन र डिजेल खपतमा देखिएको छ। चालु वर्षको सुरूआती चार महिनामा मूल्यगत आधारमा २८ प्रतिशतले र परिमाणको आधारमा १० प्रतिशतले डिजेल खपत घटेको छ। २०८१ साउनदेखि कात्तिक मसान्तसम्म २९ अर्ब रूपैयाँ बराबरको तीन लाख २४ हजार किलोलिटर डिजेल आयात भएको छ। २०८० सालका यिनै महिनामा ४० अर्ब ३१ करोड रूपैयाँको ३ लाख ५९ हजार किलोलिटर डिजेल आयात भएको थियो। हामीकहाँ डिजेल भण्डार गर्ने क्षमता निकै कम भएकाले आयात भएको मात्रा नै तत्काल भएको खपतका रूपमा हेरिन्छ। यस आधारमा डिजेल खपत यो वर्ष पनि घटेको छ। अहिले मात्रै होइन, पछिल्ला केही वर्षदेखि नै डिजेल खपत बढेको छैन। नेपाल आयल निगमको तथ्यांक अनुसार वर्ष २०७७/७८ अघिका १५ वर्षमा वार्षिक डिजेल खपत वृद्धिदर २० प्रतिशत थियो। अर्थात् हरेक वर्ष २० प्रतिशतका दरले खपत बढ्थ्यो। त्यसपछिका वर्षमा भने वृद्धिदर कम भएको मात्र होइन, खपत पनि घटेको छ। यसले नेपालको समग्र आयात व्यापार पनि केही कम गरेको छ। चालु वर्षको सुरूआती चार महिनामा मात्रै गत वर्षको सोही अवधिको तुलनामा डिजेल आयात मूल्य ११ अर्ब रूपैयाँले कम भएको छ। परिमाण १० प्रतिशतले घट्दा, करिब ३० प्रतिशत मूल्यको आयात कम भएको छ। यसले डिजेलको भाउ पनि कम भएको देखिन्छ। तर परिमाण घट्नुले उत्पादन तथा विकास निर्माणका गतिविधिहरू सुस्त भएको संकेत गर्छ। यस्तो छ पछिल्ला चार वर्षको डिजेल आयातको अवस्था डिजेललाई मुख्यतया औद्योगिक कच्चा पदार्थका रूपमा हेरिन्छ। पछिल्ला वर्षमा उद्योग क्षेत्र (विशेषगरी उत्पादनमूलक, निर्माण क्षेत्र) को वृद्धिदर ऋणात्मक छ। नेपाल आयल निगमका अधिकारी, निर्माण व्यवसायी तथा पेट्रोलियम डिलर्सहरूका अनुसार डिजेलको मुख्य खपत निर्माण गतिविधिमा हुन्छ। नेपाल निर्माण व्यवसायी महासंघका पूर्वअध्यक्ष रमेश शर्मा सडक निर्माणमा करिब २० प्रतिशत र भवन निर्माण क्रममा करिब १० प्रतिशत लागत हिस्सा डिजेलको हुने बताउँछन्। उनी 'क' वर्गको निर्माण कम्पनी शर्मा एन्ड शर्माका सञ्चालक समेत हुन्। 'हाम्रो लागतमा डिजेलको हिस्सा मात्रै १८ देखि २२ प्रतिशतसम्म हुन्छ,' शर्माले भने। नेपाल निर्माण व्यवसायी महासंघका अध्यक्ष रवि सिंहले निर्माण गतिविधि निकै कम भएकैले निर्माण सामग्री उत्पादन तथा यससँग सम्बन्धित कच्चा पदार्थको आयात कम भएको बताए। 'सिमेन्ट उत्पादन निकै घटेको छ। डन्डीको अवस्था पनि त्यस्तै छ। ढुंगा, गिटी, बालुवा उत्खनन पनि कम छ,' उनले भने, 'निर्माण काम सुस्त भएकाले पेट्रोलियम पदार्थको खपत पनि कम भएको छ।' नेपाल पेट्रोलियम डिलर्स एसोसिएसनका अध्यक्ष लिलेन्द्र प्रधानका अनुसार निर्माण सहित औद्योगिक क्षेत्रमा ४० र अन्य क्षेत्रमा ६० प्रतिशत डिजेल खपत हुने अनुमान छ। प्रधान पनि निर्माण काम कम भएकैले डिजेल खपत घटेको बताउँछन्। त्यस्तै विगतमा धेरै उद्योगले डिजेलबाट चल्ने मेसिन/प्लान्ट राखेका थिए। अहिले यो क्रम घटेको छ। अर्कातिर विद्युतीय सवारी साधनको खपत बढेकाले पनि डिजेलको माग कम भएको व्यवसायीहरूको भनाइ छ। नेपाल आयल निगमका अधिकारीहरू भने निर्माण क्षेत्र सुस्त भएकैले डिजेल खपत कम भएको बताउँछन्। 'डिजेल खपत जहिले पनि पुस-माघपछि धेरै गर्छ। यसको कारण भनेको यो समयमा निर्माण गतिविधि बढी हुनु हो। निर्माण गतिविधि जति बढ्छ, डिजेल खपत र आयात त्यति नै बढ्ने हो,' आयल निगमका एक अधिकारीले भने। किन सुस्त छ निर्माण गतिविधि? खासगरी सरकारको लगानी घट्दै जान थालेपछि निर्माण क्षेत्रमा यसको प्रभाव देखिएको छ। चालु वर्षको पहिलो महिना निर्माण व्यवसायीहरूको अघिल्लो वर्षको बक्यौता भुक्तानी तिर्न सरकारले उल्लेख्य विकास खर्च गरेको थियो। त्यसपछि यस्तो खर्च बढाउन सकेको छैन।  निर्माण व्यवसायीहरूका अनुसार यो वर्ष ठेक्का प्रक्रिया टुंग्याउन समेत ढिला गरिएको छ। 'एकातिर बक्यौता बाँकी छ, अर्कोतर्फ सरकारले लगाउने ठेक्का पनि टुंग्याउन सकेको छैन,' एक निर्माण व्यवसायीले भने, 'निर्माण गतिविधि झन् झन् सुस्त बन्दै गयो।' राष्ट्रिय तथ्यांक कार्यालयले आर्थिक वर्षमा समग्र आर्थिक वृद्धिदर ३.८७ प्रतिशत भए पनि निर्माण क्षेत्र २.०७ प्रतिशतले ऋणात्मक रहेको आकलन गरेको थियो। वर्ष २०७८/७९ मा निर्माण क्षेत्रको वृद्धिदर करिब ७ प्रतिशत थियो। वर्ष २०७९/८० मा भने १.१ प्रतिशतले ऋणात्मक थियो। प्रतिशतका आधारमा वृद्धिदर ऋणात्मक देखिए पनि २०७९/८० मा कुल निर्माण क्षेत्रमा भएको उत्पादन घटेको थिएन। गत वर्ष भने उत्पादन नै घट्यो। सरकारको पुँजीगत खर्च घट्दै जानु, खर्च भुक्तानीमा ढिलाइ गरिनु, नयाँ उद्योग सञ्चालनमा नआउनु लगायतको प्रभाव अहिले देखिएको निर्माण व्यवसायीहरूले बताएका छन्। घरजग्गा कारोबारमा आएको सुस्तताको असर पनि यो क्षेत्रमा देखिएको छ। पछिल्ला वर्षमा सरकारले कम बजेट विनियोजन गरेको छ भने छुट्ट्याएको बजेट खर्च पनि कम हुँदै गएको छ। गत वर्ष निर्माणसँग सम्बन्धित सिमेन्ट, डन्डी, ढुंगा, गिटी लगायत मध्यवर्ती उत्पादनको उपयोग चार खर्ब ५१ अर्ब रूपैयाँ हुने गरी कुल सात खर्ब २४ अर्ब रूपैयाँ बराबरको निर्माण उत्पादन (पूर्वाधार) बन्ने अनुमान छ। अर्थात् यो क्षेत्रमा दुई खर्ब ७३ अर्ब मूल्य अभिवृद्धि भएको अनुमान छ। आर्थिक वर्ष २०७९/८० मा चार खर्ब ५५ अर्बको मध्यवर्ती उत्पादनको उपयोग गरेर सात खर्ब ३३ अर्ब निर्माण उत्पादन भएको थियो। यसले मध्यवर्ती उत्पादन तथा मूल्य अभिवृद्धि दुवै घटेको देखाउँछ। "
    },
    {
        "title": "हुन्डाइ क्रेटाः साढे तीनसय वटा बिक्री, ६ सय वटा बुकिङ",
        "link": "https://www.setopati.com/kinmel/automobiles/345312",
        "content": "नेपालमा हुन्डाइ गाडीको आधिकारिक वितरक लक्ष्मी इन्टरकन्टिनेन्टल प्रालिले नयाँ क्रेटाको बिक्रीमा उल्लेखनिय वृद्धि हासिल गरेको छ।  भन्सार विभागद्वारा प्रकाशित कार्त्तिक महिनासम्मको पछिल्लो डाटा अनुसार नेपालभर नयाँ क्रेटाका ३५० युनिट वितरण भइसकेको छ।  त्यसैगरी हुन्डाइ नेपालका एक प्रतिनिधिका अनुसार ६०० युनिट नयाँ क्रेटाको बुकिङ्ग पनि भइसकेको र बढ्दो मागलाई सम्बोधन गर्न अब नयाँ बुकिङ्गहरूको लागि दुई महिना वेटिङ अवधि राखिएको छ।  यसका साथै कम्पनीले आगामी दिनहरूमा पनि गाडी वितरणको क्रममा सधैँ झैँ उत्कृष्ट ग्राहक सेवालाई निरन्तरता दिने जनाएको छ।   विद्युतीय गाडीहरूको बिक्री बढिरहेको समयमा पनि अत्याधुनिक प्रविधि, उत्तम डिजाइन र विशेष सुविधाहरू प्रदान गर्दै नयाँ क्रेटा, ग्राहकहरुको सर्वाधिक रोजाईमा पर्न सफल भएको छ।  \n  "
    },
    {
        "title": "सुनचाँदीको मूल्य बढ्यो ",
        "link": "https://www.setopati.com/kinmel/jewellery/345298",
        "content": "बजारमा बिहीबार सुनको मूल्य बढेको छ।  बुधबारको तुलनामा आज छापावाल सुन प्रतितोला तीन सय रूपैयाँले बढेको हो।  नेपाल सुनचाँदी व्यवसायी महासंघका अनुसार आज छापावाल सुन प्रतितोला एक लाख ५० हजार सात सय रूपैयाँमा कारोबार भइरहेको छ।  बुधबार छापावाल सुन प्रतितोला एक लाख ५० हजार चार सय रूपैयाँमा कारोबार भएको थियो। यस्तै, बिहीबार चाँदीको मूल्य पनि अघिल्लो दिनको तुलनामा बढेको छ। आज चाँदीको मूल्य प्रतितोला एक हजार आठ सय ८० रूपैयाँ पुगेको छ।बुधबार चाँदी प्रतितोला एक हजार आठ सय ६५ रूपैयाँमा कारोबार भएको थियो।  यो मूल्य अघिल्लो दिनको तुलनामा प्रतितोला १५ रूपैयाँ बढेको हो। आज अन्तर्राष्ट्रिय बजारमा भने सुन प्रतिऔंस २६ सय ५० अमेरिकी डलरमा कारोबार भइरहेको छ। "
    },
    {
        "title": "‘ठमेलमा पर्यटक आए, व्यापार बढेन’",
        "link": "https://www.setopati.com/kinmel/business/345283",
        "content": "ठमेल भन्नासाथ विदेशी पर्यटकको जमघट  हुने महत्वपूर्ण गन्तव्यका रूपमा चिन्ने गरिन्छ।हुन पनि नेपाल घुम्न आउने प्रायः पर्यटक सकेसम्म यहाँ पुगेकै हुन्छन्। विशेष गरी यहाँ पर्यटकीय ‘सिजन’ असोज-मङ्सिरमा पर्यटकको चहलपहल बाक्लै हुने गरेको छ। यसपटक पनि त्यस्तै देखियो तर यहाँका व्यापारी, व्यवसायीहरूले भने यसपटक ठमेलमा विदेशी पर्यटकको उत्साहजनक उपस्थिति देखिए पनि आर्थिक गतिविधि भने नबढेको बताएका छन्। ठमेल क्षेत्रका व्यवसायीको भनाइमा यो सिजनमा सङ्ख्यात्मक रूपमा बढी नै आए पनि खर्चालु (हाइन्ड) पर्यटक भने आएनन्। अर्थात् मुख्य पर्यटकीय सिजनमा ठमेल क्षेत्रमा विदेशी पर्यटक धेरै सङ्ख्यामा आए पनि उनीहरूबाट हुने आर्थिक गतिविधि विगतको तुलनामा सन्तोषजनक रहेन। ठमेलको सुस्मिता क्रियसन इन्टरप्राइजेजका प्रबन्ध निर्देशक नवराज थापा अघिल्ला वर्षको तुलनामा यो वर्ष खर्चालु पर्यटक नआएकाले व्यापार राम्रो नभएको बताउँछन्। 'पर्यटकको उपस्थिति बाक्लै देखिन्छ तर किनमेल गर्ने खालका पर्यटक देखिएनन्,' ९ वर्षदेखि यहाँ व्यवसाय गर्दै आएका उनले भने,'यो सिजनमा खर्च गर्ने पर्यटक आएनन्, पर्यटक मात्रै आए। ट्रेकिङ पसलमा फाट्टफुट्ट व्यापार छ, अन्यमा खासै छैन।कहिलेकाही त व्यापार नै हुँदैन।' ठमेलका सडक गल्ली र चौकमा विदेशी पर्यटक लस्करै भेटिन्छन्, सायद गन्तव्य घुमेर स्वदेश फर्किने तरखरमा छन् उनीहरू। व्यवसायी थापाका अनुसार भारत, चीन र बङ्गलादेशी नागरिकले ठुलो परिमाणमा पस्मिनालगायत सामग्री खरिद गर्ने गरे पनि युरोपियन र अमेरिकी पर्यटकले गुणात्मक अर्थात् महङ्गा सामान खरिद गर्छन्।  पछिल्लो समय चिनियाँ सामग्री आएर यहाँको पस्मिना व्यापार पनि समस्यामा छ। 'विगतमा नेपाली पस्मिना रुचाउने पर्यटक हाल  नक्कली सामानको बिगबिगी भएकाले खासै किन्ने रुचि देखाउँदैनन्।ठमेलमा मात्रै डेढदेखि दुई सय हाराहारीमा रहेका यस्ता पसलमा उत्साहजन कारोबार छैन,' व्यवसायी थापाले सुनाए।  ठमेलमा एक हजार दुई सयभन्दा बढी पसल रहेको बताइन्छ । आर्थिक समस्याले कतिपय व्यवसायीले सटर बन्द गर्नुपर्ने अवस्था आएको छ।यहाँ गोरखा भूकम्पबाट ओरालो लागेको व्यापार व्यवसाय अझै राम्रोसँग तङ्ग्रिन सकेको छैन । भूकम्पअघि दैनिक ५० हजारदेखि एक लाख कमाएको अनुभव रहेका थापाले अहिले सिजनमै मुस्किलले १० हजार कमाइ हुने गरेको बताए।  कम्फर्ट मनिचेन्जर प्रालिका सञ्चालक लव अर्याल पनि पर्यटकीय सिजनमा विदेशीहरूको उपस्थिति बाक्लै देखिए पनि व्यवसाय उत्साहजनक नरहेको बताउँछन्। शरद ऋतु पर्यटनको मुख्य सिजन मानिन्छ।यसयाममा विशेषगरी पदयात्रा, पर्वतारोहण, मनोरञ्जनका लागि उल्लेख्य संख्यामा विदेशी नेपाल आउने गरेका छन्। ठमेल २४ सै घण्टा खुले पनि रात्रिकालीन व्यवसाय राम्ररी चलेको छैन।राति ठमेलका क्लब, डिस्को, डान्स र दोहोरी खुले पनि रक्सी पसलसमेत बन्द रहन्छन्।फाट्टफुट्ट सडकमा चिया र केही क्याफे खुलेका देखिन्छन्। ठमेलको सातघुम्तीमा विगत लामो समयदेखि नेवा कोल्डस्टोर सञ्चालन गरिरहेका अजय विन्दाकारको बुझाइमा पनि यो सिजनमा पर्यटक आए पनि व्यापार व्यवसाय छैन। 'यसपटक मान्छे (विदेशी पर्यटक) छन् तर व्यापार व्यवसाय सन्तोषजनक छैन।आर्थिक मन्दीकै कारण पनि होला, किनमेल गर्ने पर्यटक छैनन्।होटलमा बासबस्ने र रेष्टुरेन्टमा सामान्य खर्च गर्ने पर्यटक मात्रै छन्,' उनले भने। ठमेलको द नर्थफिल्ड क्याफेका कर्मचारी प्रकाशराज गिरी पनि यस सिजनमा पर्यटकीय चहलपहल रहे पनि होटल रेष्टुराको व्यापार राम्रो हुन नसकेको बताउँछन्। ठमेल पर्यटन विकास परिषद्का पूर्वअध्यक्ष भविश्वर शर्माले यो सिजनमा पर्यटक आए पनि आर्थिक गतिविधि उत्साहजनक नरहेको बताए। 'यसपटक बजेट टुरिस्ट धेरै आए, खर्च गर्ने पर्यटक आएनन्।पर्यटकको बसाइँ पनि कम भयो,' उनले भने, 'यसपटक मौसमले पनि साथ दिएन।गत असोज ११ र १२ गतेको अविरल वर्षापछिको बाढी पहिरोलगायत प्राकृतिक विपत्तिका घटनाले पर्यटन क्षेत्रमा नकारात्मक असर पर्‍यो।' विगत वर्षमा धेरै पर्यटकका कारण ठमेलका होटल भरिभराउ हुन्थे।सोही कारण मूल्य पनि बढ्ने गरेको सुनाउदै पर्यटन व्यवसायी शर्माले यस वर्ष त्यस्तो हुन नसकेको बताए। 'यो वर्ष मौषमले साथ दिएन, त्यसैमा खर्चालु पर्यटक नआएकाले ठमेलका व्यापार व्यवसायमा उत्साह देखिएन,' उनले भने। शर्माका अनुसार ठमेलमा करिब १२ हजार व्यापारिक फर्म छन्।त्यसमा पदयात्रा र पर्वतारोहणका सामग्रीको कारोबार गर्नेहरू बढी छन्। होटल संघ नेपालका महासचिव साजन शाक्यका अनुसार यसपटकको सिजनमा ठमेल क्षेत्रका होटलमा करिब ८० प्रतिशत ‘अकुपेन्सी’ थियो। यो सन्तोषजनक नै हो तर व्यापार भने विगतमा जस्तो उत्साहजनक हुन नसकेको उनको भनाइ छ। यतिखेर मुख्य पर्यटकीय सिजन सकिने सङ्घारमा छ।ठमेलको पर्यटकीय चहल–पहल पनि विस्तारै पातलिँदै गएको छ। विदेशी पर्यटक  पदयात्रा, पर्वतारोहण र घुमफिर सकेर अहिले धमाधम स्वदेशतिर फर्किरहेका छन्। नेपाल पर्यटन बोर्डको तथ्याङ्कअनुसार सन् २०२४ को ११ महिनामा १० लाख ५५ हजार पाँच सय ३३ विदेशी पर्यटकले नेपाल भ्रमण गरेका छन्।सन् २०२३ मा १० लाख १४ हजार सात सय ७८ विदेशी पर्यटक नेपाल आएका थिए। (सिबी अधिकारी/रासस) "
    },
    {
        "title": "रामेछापको सुन्तलाले पाएन बजार",
        "link": "https://www.setopati.com/kinmel/business/345281",
        "content": "रामेछापमा सुन्तलाले बजार नपाउँदा किसान सस्तो मूल्यमा बिक्री गर्न बाध्य छन्। मन्थली नगरपालिका–१४ फुलासीमा व्यावसायिक रूपमा करिब एक हजार ८ सय रोपनी जग्गामा लगाइएको सुन्तलाले बजार पाउन नसकेकको स्थानीय सुन्तला कृषक तुलबहादुर तामाङले बताए। आफूले करिब ५० रोपनी जग्गामा लगाएको सुन्तला गत वर्षदेखि राम्रो उत्पादन हुन थाले पनि बजारको सुविधा नभएकाले सस्तोमा बिक्री गर्नुपरेको उनले बताए। अर्का कृषक भरत वाइबा पनि आफूले दुई हजार बोट सुन्तला लगाएर उत्पादन गरिरहेको तर बजार नपाएकाले समस्या भएको बताउँछन्। 'विगतका वर्षमा बगैँचाबाटै प्रतिकिलो सुन्तला एक सय रूपैयाँमा बिक्री वितरण हुने गरेको थियो, यस वर्ष भने प्रतिकिलो  ७५ देखि ८०  रूपैयाँमै दिनुपर्ने बाध्यता छ। के गर्नु उत्पादन गरे पनि बजार नभएपछि,' उनले भने। मन्थली नगरपालिका–१४ फुलासीमा अहिले प्रायः घरैपिच्छे सुन्तला बगैँचा छन्। यहाँ कसैले व्यावसायिक रूपमा त कसैले आफ्नै घरायसी उपभोगका लागि सुन्तला रोपेका छन्। यहाँ पुग्ने जो कोहिलाई पहेलपुर सुन्तलाले लोभ्याउँछ।   यसवर्ष यस वडाबाट करिब दुई करोडको सुन्तला बिक्री गर्ने लक्ष्य भए पनि मूल्य निर्धारण गरी आवश्यक बजार व्यवस्थापन नहुँदा आफूहरू मारमा परेको कृषक वाइबाले गुनासो गर्नुभयो। प्रधानमन्त्री कृषि आधुनिकिकरण परियोजनाले यस पालिकामा रहेका सुन्तला व्यवसायीलाई ५० प्रतिशत अनुदानमा रोग तथा कीटनाशक औषधि र  भिटामिन छर्न अनुदान सहयोग गरेको थियो। बजारीकरणका लागि भने स्थानीय तह र अन्य निकायबाट पनि सहयोग नपाइएको स्थानीय कृषकको गुनासो छ। 'हामीले वर्षभरि मेहनत गरेर उत्पादन गर्छौँ, त्यसको प्रतिफल पनि राम्रै छ तर बजार नभएकाले लागतअनुसार मूल्य पाएनौँ। यसरी त सधैँ व्यवसाय हुँदैन। त्यसैले सरकारले नै हामीलाई सहयोग गर्न आवश्यक छ,' स्थानीय किसानको भनाइ छ। "
    },
    {
        "title": "बाढीले क्षति पुगेको माथिल्लो तामाकोशीबाट पुस १० भित्र बिजुली उत्पादन गर्ने तालिका तय",
        "link": "https://www.setopati.com/kinmel/medical/345264",
        "content": "बाढीका करण क्षति पुगेको माथिल्लो तामाकोशी जलविद्युत आयोजनाबाट आगामी पुस १० भित्र विद्युत उत्पादन गर्ने गरी  मर्मत सम्भार तालिका तय भएको छ। सञ्चालनमा रहेका जलविद्युत आयोजनामध्ये सबैभन्दा ठूलो ४५६ मेगावाटको माथिल्लो तामाकोशी गत असोज ११ र १२ गतेको अविरल वर्षाका कारण आएको बाढी पहिरोले क्षति पुगेको थियो।  बाढीले आयोजनाको बाँध क्षेत्रका संरचना (हेडवक्स)मा ठूलो क्षति पुर्‍याएको छ। बाँधस्थल भन्दा केही तल दायाँतर्फ रहेको नियन्त्रण कक्ष (कन्ट्रोल रूम) भवन, बालुवा थिग्ग्राउने पोखरी (डिस्याण्डर) र बाँधबाट डिस्याण्डरसम्म पानी पुर्‍याउने भूमिगत नहर (कल्भर्ट)मा ठूलो क्षति पुगेको छ। दुइटा डिस्याण्डरमध्ये बायाँतर्फको डिस्याण्डरको मर्मतसम्भार आगामी पुस १० गतेभित्र सम्पन्न गरी विद्युत् उत्पादन सुरू गर्ने तालिका तय गरिएको आयोजनाले जनाएको छ। यसका लागि आंशिक क्षति पुगेको डिस्याण्डरको पर्खालको पुरानो ढलानलाई भत्काएर मर्मत गरिने उल्लेख छ। कल्भर्टको भित्ता र सिलिङमा देखिएका चिराहरूको ग्राउटिङ गर्ने काम अगाडि बढाइनेछ। दायाँतर्फको अर्को डिस्याण्डर मर्मत र हाल सतहमा रहेको कन्ट्रोल रूमलाई भूमिगत बनाउन डिजाइन गरी पुनर्निर्माण प्रक्रिया तत्काल अगाडि बढाइने आयोजनाको भनाइ छ। यो काम आगामी वर्षायाम सुरू हुनुभन्दा अगाडि नै सक्ने लक्ष्य लिइएको छ। वर्षाले क्षति पुगेको आयोजनाको विद्युत प्रवाह गर्ने प्रसारण लाइनको एउटा टावरको मर्मतसम्भार सकिएको छ।\nआयोजनाको प्रवर्द्धक कम्पनी अपर तामाकोशी हाइड्रोपावर लिमिटेड सञ्चालक समितिका अध्यक्षसमेत रहेका नेपाल विद्युत प्राधिकरणका प्रवन्ध निर्देशक कुलमान घिसिङ, कम्पनी सञ्चालक समितिका सदस्यहरू, प्रमुख कार्यकारी अधिकृत (सिइओ) सहितको टोलीले बुधबार आयोजनाको स्थलगत अनुगमन गरी हाल भइरहेको मर्मतसम्भारको जानकारी लिएको छ।  टोलीबाट आयोजना व्यवस्थापन, परामर्शदाता र निर्माण व्यवसायीसँग छलफल गरी पुस १० भित्र विद्युत उत्पादन सुरू गर्ने र त्यसको १५ दिनभित्रमा विद्युत् बढी माग हुने पिक समयमा चलाउने गरी मर्मत सम्भार सम्पन्न सक्ने समय तालिका तय गरिएको छ। विद्युत कम माग हुने समयमा पानी जम्मा गरी आयोजनालाई पिक समयका ४ घण्टा पूर्णक्षमतामा चलाउन सकिने उल्लेख गरिएको छ।  हिउँदयाममा विद्युतगृह चलाउन नसकेमा आन्तरिक रूपमा विद्युत माग र आपूर्ति व्यवस्थापन चुनौतीपूर्ण देखिएकाले जतिसक्दो छिट्टो विद्युतगृहलाई सञ्चालनमा ल्याउन पहल गरिने प्राधिकरणको भनाइ छ।  कार्यकारी निर्देशक घिसिङले माथिल्लो तामाकोशीबाट तोकिएको समयमा विद्युत् उत्पादन गर्न नसकिएमा देशभित्रको मागबमोजिम विद्युत् आपूर्ति गर्न नसकी अप्ठ्यारो अवस्था आउने भएकाले मर्मतसम्भारमा सबै गम्भीर र संवेदनशील भएर लाग्न आग्रह गरे। 'आगामी मार्चसम्म दिउँसो र राति मात्र भारतबाट विद्युत् आयात अनुमति पाएकाले  आन्तरिक उत्पादनले हिउँदयामको साँझ र बिहान (पिक समय)को विद्युत् माग धान्न गाह्रो छ,  मार्च र अप्रिलमा रातिमासमेत  आयात गर्न अनुमति पाएका छैनौं, यस्तो अवस्थामा पिकिङ गर्न सकिने माथिल्लो तामाकोशी आएन भने अप्ठ्यारो अवस्था आउने छ,’ घिसिङले भने. असोज ११ गते साँझ ७ बजेबाट यो आयोजनाको विद्युत उत्पादन उत्पादन बन्द गरिएको छ। \n  "
    },
    {
        "title": "नेपाल-चीन बिजनेस समिट, लगानी बढाउन नीतिगत सुधारको प्रतिवद्धता",
        "link": "https://www.setopati.com/kinmel/economy/345263",
        "content": "नेपालमा चिनियाँ लगायत विदेशी लगानी आकर्षित गर्न निरन्तर सुधार गरिने सरकार र निजी क्षेत्रले प्रतिवद्धता जनाएका छन्। प्रधानमन्त्री केपी शर्मा ओलीको चीन भ्रमणका क्रममा नेपाल उद्योग वाणिज्य महासंघ, चाइना काउन्सिल फर प्रोमोसन अफ इन्टरनेसनल ट्रेड (सिसिपिआइटी) र चीनस्थित नेपाली दूतावासले संयुक्त आयोजना गरेको नेपाल चीन बिजनेस समिटमा नीतिगत र व्यवहारगत सुधार गर्ने प्रतिवद्धता जनाउँदै लगानी विस्तार र व्यापार सहजीकरणका लागि आग्रह गरिएको हो। दुई पक्षीय व्यापार प्रवर्द्धन, पर्यटन क्षेत्रको विकास र नेपालमा चिनियाँ लगानी आकर्षित गर्ने उद्देश्यले आयोजित कार्यक्रममा प्रधानमन्त्री केपी शर्मा ओलीले नेपालमा लगानीको वातावरण सुधार हुँदै गइरहेको बताए। उनले नेपालमा धेरै क्षेत्र अझै पनि लगानीका लागि आकर्षक रहेकोले लगानीका लागि आग्रह गरे। नेपाल र चीनको परम्परागत सम्बन्ध रहेको बताए। दुई देशको आपसी सम्बन्धले आर्थिक विकास सम्भव भएको उनले बताए। प्रधानमन्त्री ओलीले कुनै पनि मुलुकको सरकार र निजी क्षेत्रको सहकार्यलाई प्राथमिकता दिइएको र सोही अनुसार व्यवसायिक वातावरण बनाउँदै लगिएको बताए। उनले निजी क्षेत्र अर्थतन्त्रको मेरुदण्ड भएको र स्वदेशी एवं विदेशी लगानीको संरक्षणमा सरकार सधै तत्पर रहेको बताए। चीन नेपालमा सबैभन्दा धेरै लगानी गर्ने मुलुक रहेको र व्यापारमा दोस्रो ठूलो मुलुक भएपनि दुइ देशबीचको व्यापार घाटा चिन्ताको विषय रहेको बताए। नेपालका कृषिजन्य उत्पादनहरुको चीनमा बजार रहेकाले व्यापार सहजीकरणका लागि प्रयत्न गर्नुपर्ने बताए। सिसिपिआइटीको मुख्यालय बेइजिङमा बुधबार आयोजित समिटलाइ सम्बोधन गर्दै चिनियाँ वाणिज्य उपमन्त्री लिंग जीले चीन र नेपालबीचको सम्बन्ध निकै पुरानो रहेको एवं आर्थिक गतिविधि पनि बढिरहेको जनाए। चीन नेपालको दोस्रो ठूलो व्यापारिक साझेदार रहेको बताउँदै उपमन्त्री जीले चीनको बाटो भएर अन्य मुलुकमा पनि व्यापार बढाउन पारबहन सहजीकरण गरिने बताए। चीनले यही डिसेम्बरबाट अतिकम विकसित मुलुकका उत्पादनलाई दिएको भन्साररहित सुविधाले नेपाल लाभान्वित हुने उनको विश्वास छ। चीन नेपालमा सबैभन्दा बढि लगानीको प्रतिवद्धता जनाउने मुलुक हो भने वास्तविक लगानीमा दोस्रो ठूलो मुलुक हो। चीनमा गरिएको यो समिटको दोस्रो संस्करण हो। महासंघ र सिसिपिआइटीले २०२३ सेप्टेम्बरमा पनि यस्तै सम्मेलन आयोजना गरेको थियो। समिटमा महासंघ अध्यक्ष चन्द्रप्रसाद ढकालले यो एक बर्षको अवधिमा व्यवसायिक वातावरण बनाउन भएको पहलबारे जानकारी गराए। 'महासंघको आग्रहमा सरकारले लगानी सम्बन्धी आठवटा कानुन संशोधन गरेको छ,' सम्मेलनलाई सम्बोधन गर्दै अध्यक्ष ढकालले भने। पहिलोपटक नेपालको क्रेडिट रेटिंग भएको र उक्त रेटिंग दक्षिण एसियामा भारतपछि सबैभन्दा राम्रो आएको जानकारी पनि गराए। यसले लगानीकर्ताहरु ढुक्क भएर लगानी गर्ने वातावरण तयार भएको उनले बताए। उनले सीमा क्षेत्रको पूर्वाधार लगायतको स्तरोन्नति एवं भैरहवा र पोखरा विमानस्थलमा चीनबाट सीधा उडानका लागि दुवै देशका सरकार र निजी क्षेत्रले सक्रियतापूर्वक पहल गर्नुपर्नेमा जोड दिए। अध्यक्ष ढकालले जलविद्युत, पर्यटन, उत्पादनमूलक क्षेत्र र सूचना प्रविधि लगायतका सेवा क्षेत्रमा प्रसस्त सम्भावना रहेको बताए। पछिल्लो समय पर्यटन पूर्वाधारहरु जस्तै केवलकार, थिम पार्क, रिसोर्ट लगायतमा विदेशी लगानीको बढि सम्भावना देखिएको बताए। ढकालले महासंघमा रहेको एफडीआई सहायता कक्षले निरन्तर लगानीकर्तालाई सघाउने प्रतिवद्धता पनि जनाए। चीनले यही डिसेम्बर एकदेखि आफ्नो कुटनीतिक सम्बन्ध भएका अतिकम विकसित देशहरूलाई दिने घोषणा गरेको भन्साररहित सुविधाको अध्यक्ष ढकालले स्वागत गरे। सिसिपिआइटीका उपाध्यक्ष झांग साओगांगले महासंघ पुरानो साझेदार संस्था रहेको बताउदै समिट द्धिपक्षीय व्यापार अभिवृद्धिमा महत्वपूर्ण हुने बताए। उनले सिसिपिआइटीले नेपालमा लगानी बढाउन र नेपालका उत्पादन आयात गर्न सहयोग गर्ने बताए। लगानी बोर्ड नेपालका प्रमुख कार्यकारी अधिकृत शुशिल ज्ञवालीले नेपालमा चिनिया लगानी भित्र्याउन बोर्डले सहजीकरण गर्ने बताए। महासंघको वैदेशिक लगानी एवं अन्तराष्ट्रिय सम्बन्ध फोरमका सभापति मनोज पौडेलले नेपालमा जलविद्युत, पर्यटन पूर्वाधार, उत्पादनमूलक क्षेत्र तथा सेवा क्षेत्रमा रहेका सम्भावनाबारे उल्लेख गरे। नेपालमा प्राकृतिक स्रोतसँगै युवा जनशक्ति पनि नेपालको तुलनात्मक लाभ रहेको उनले बताए । समिटमा १२० जना चिनिया व्यवसायीहरुको सहभागिता छ। "
    },
    {
        "title": "नेपालमा 'लभी' चलाएका सुदर्शनले दुबईमा खोले 'ल्याब'",
        "link": "https://www.setopati.com/kinmel/tourism/345158",
        "content": "लभी हस्पिटालिटी ग्रुपले नेपाली खानाको स्वाद अन्तर्राष्ट्रिय बजारमा पुर्‍याएको छ। लभीको व्यवस्थापनमा दुबईमा 'ल्याब स्पोर्ट्स बार एन्ड मल्टिकुजिन रेस्टुरेन्ट' खुलेको हो। ग्रुपका सिइओ सुदर्शन पौडेलका अनुसार एक करोड रूपैयाँ लगानीमा बनेको यो रेस्टुरेन्ट गत अप्रिलबाट सञ्चालनमा आएको हो। नेपाली हस्पिटालिटीलाई विश्व बजारमा लैजानुपर्छ भन्ने सोचेर पहिलो गन्तव्यका रूपमा दुबईमा रेस्टुरेन्ट खोलेको उनले बताए। 'दुबई पर्यटकको राम्रो आगमन हुने ठाउँ हो। नेपालीहरू पनि धेरै छन्। त्यसैले हामी त्‍यहाँ पुगेका हौं,' सुदर्शनले भने, 'यो हाम्रो ग्रुपको व्यवस्थापनमा चल्ने मुलुक बाहिरको पहिलो रेस्टुरेन्ट हो।' स्पोर्ट्स बार र रेस्टुरेन्ट दुवै भएकाले 'ल्याब' छोटो समयमै धेरैले रूचाएको उनको भनाइ छ। यो रेस्टुरेन्टको विशेषता भनेको खेलकुद, लाइभ म्युजिक र खानाका परिकार हुन्। स्पोर्ट्स बारमा विश्वभर चल्ने खेलकुदहरू ठूलो स्क्रिनमा देखाइन्छ। रेस्टुरेन्टमा ८० प्रतिशत नेपाली र २० प्रतिशत भारतीय परिकार पाइन्छ। नेपाली परिकारमा केही फरक तथा अर्गानिक स्वाद राखेको उनले बताए। 'सिजन अनुसारका खानेकुरा मेनुमा छन्। भोगटे साँधेको, माझीकुना (पोखरा) को माछा, सुकुटी, थकाली खाना, ढिँडो लगायत परिकार पाइन्छ,' उनले भने, 'हामीले नेपाली स्वाद र आतिथ्यता नै विदेशी बजारमा पुर्‍याउन खोजेका हौं।'  होटल ल्याब दुबईको तीनतारे होटल 'पामबिच' भएको भवनको भुँइतलामा छ। यहाँ एकपटक ९० जनासम्मले बसेर खाना मिल्छ। रेस्टुरेन्टमा १८ जनाले रोजगारी पाएका छन्। अब अरू देशमा पनि लभीको व्यवस्थापनमा रेस्टुरेन्टहरू खोल्ने योजना रहेको सुदर्शनले बताए। नेपालमा उनले लभी गार्डेन, लभी रेसिडेन्स, लेकाली भोज थकाली र जिग्री सेकुवा चलाइरहेका छन्। यी सबैमा गरेर अहिले एक सय ८० जनाले रोजगारी पाएका छन्। 'हस्पिटालिटी क्षेत्रमा लभीलाई अन्तर्राष्ट्रिय ब्रान्डका रूपमा चिनाउने सपना देखेको छु,' सुदर्शनले भने, 'यो पहिलो सफलता हो। यसमा सिंगो टिमको योगदान छ।' सुदर्शन १४ वर्षयता हस्पिटालिटीमा रमेका र जमेका छन्। उनी बाल्यकालदेखि नै होटलप्रति आकर्षित थिए। उनका एक जना आफन्त होटल चलाउँथे। उनी त्यहाँ गइरहन्थे। होटलले गर्ने सेवा र सत्कार उनलाई मनपर्थ्यो। एसएलसी दिएर १७ वर्षअघि उनी काठमाडौं आए। होटल म्यानेजमेन्ट विषयमा स्नातक पूरा गरे। पढाइकै सिलसिलामा केही होटलमा काम गरे। पछि उनी पूर्ण रूपमा काममा लागे। रोजगारीका लागि सन् २०११ मा दुबई पुगे। त्यहाँ एक वर्ष काम गरेपछि कतार गए। कतार एयरवेजको कफी सपमा अवसर पाए। काम गर्दै पढ्ने तयारी गरे। मास्टर्स इन इन्टरनेसनल हस्पिटालिटी विषय पढ्न पाँच वर्षका लागि अस्ट्रेलिया गए। काम गर्दै पढ्ने क्रममा त्यहाँको र्‍याडिसन ब्लु होटलमा म्यानेजर तहसम्म पुगे।  काम र कमाइ दुवै राम्रो थियो। उतै बस्ने विचारले पिआर (स्थायी बसोवास अनुमति) पाउन आवेदन गरे। तर एकाएक उनको विचार बदलियो। केही लगानीका साथ मेहनत गरेँ भने विदेशी भूमिमा भन्दा राम्रो स्वदेशमै हुन्छ, स्वदेशमै इज्जत हुन्छ भन्ने सोचे। त्यही सोचले उनी पिआरको आवेदन फिर्ता लिएर सन् २०१९ नोभेम्बरमा नेपाल फर्के। कोरोना चलेकै समयमा लभी गार्डेन सुरू गरे। चार रोपनी क्षेत्रफल भएको होटल परिसरमा प्राकृतिक बगैंचा बनाए। आवासको सुविधा थपे। लभी गार्डेन स्वदेशी र विदेशी पाहुनाले निकै रूचाएको उनी बताउँछन्। त्यस्तै उनले चलाएको लेकाली भोज थकालीमा नेपाली खानाका अनेक परिकार पाइन्छन्। यही वर्षबाट काठमाडौं उपत्यकामा उनले जिग्री सेकुवा चलाएका छन्। अहिले काठमाडौं उपत्यकाभरि जिग्री सेकुवाका ८ वटा शाखा विस्तार भइसके। रेस्टुरेन्ट चलाउनु छ भने मुख्य रूपमा सात कुरामा ध्यान दिनुपर्ने उनी बताउँछन् — स्वादिलो खाना, चुस्त व्यवस्थापन, निष्ठावान कर्मचारी, आत्मीय सेवा, सफा वातावरण, उचित मूल्य र पार्किङ सुविधा। हस्पिटालिटी क्षेत्रमा विदेशबाट फर्केकाहरूलाई सहयोग गर्ने चाहना छ उनको। त्यसैले आफ्ना रेस्टुरेन्टलाई लोकप्रिय ब्रान्ड बनाउन उनी कम्मर कसेर लागेका छन्। 'अबको योजना भनेको नेपाली परिकार र आतिथ्यतालाई विश्व बजारमा पुर्‍याउने हो। यसका लागि अन्य देशका बजार हेरिरहेका छौं,' सुदर्शनले भने।  "
    },
    {
        "title": "२७५० विन्दुमा नेप्से, ९ अर्बभन्दा बढीको सेयर किनबेच",
        "link": "https://www.setopati.com/kinmel/banking/345246",
        "content": "बुधबार नेप्से परिसूचक दोहोरो अंकले घटेको छ। नेप्से २४.९७ अंकले घटेर २७५०.८९ विन्दुमा बन्द भएको छ। यसदिन नेप्से परिसूचक घटेपनि कारोबार रकम भने बढेको छ।  गत कारोबार दिन अर्थात् मंगलबार आठ अर्ब ५२ करोडको सेयर कारोबार भएकोमा बुधबार नौ अर्ब १३ करोडको  कारोबार भएको छ। अघिल्लो दिनको तुलनामा कारोबार रकममा ६१ करोड रूपैयाँ वृद्धि भएको हो। आज ३२० वटा धितोपत्रको दुई करोड तीन लाख ३२ हजार ६६ कित्ता सेयर किनबेच भएको हो। बुधबार १०४ कम्पनीको सेयर मूल्य बढेको छ भने १३२ वटाको घटेको छ। यस्तै आठ कम्पनीको स्थिर रहेको छ। यसदिन खानीखोला हाइड्रोपावर र जोशी हाइड्रोपावरको मूल्य सर्किट लेभलमा छ। उक्त कम्पनीहरूको प्रतिकित्ता मूल्य क्रमशः ३८९ रूपैयाँ ९० पैसा र ४५१ रूपैयाँ ७० पैसा कायम भएको छ।  यस्तै, सपोर्ट माइक्रोफाइनान्स र लाइफ इन्स्योरेन्स कर्पोरेशनको मूल्य १० प्रतिशतका दरले घटेर प्रतिकित्ता मूल्य तीन हजार ११० रूपैयाँ ४० पैसा र एक हजार ४४० रूपैयाँ कायम भएको छ। बुधबार जोशी हाइड्रोपावरको सर्वाधिक कारोबार भएको छ। कम्पनीको प्रतिकित्ता मूल्य ४५१ रूपैयाँ ७० पैसामा ३० करोड ३० लाख रूपैयाँको सेयर कारोबार भएको छ। सर्वाधिक सेयर खरिद–बिक्री हुने दोस्रो कम्पनीमा एनआरएन इन्फ्रास्टक्चर रहेको छ। उक्त कम्पनीको प्रतिकित्ता एक हजार १३० रूपैयाँमा २९ करोड ५६ लाख रूपैयाँ बराबरको सेयर कारोबार भएको छ। आज कारोबारमा आएका १३ वटा समूहगत परिसूचकमध्ये तीन समूहको परिसूचक बढेको छ भने बाँकी १० समूहको परिसूचक घटेको छ।  यस दिन व्यापार समूहको परिसूचक सर्वाधिक ८.७२ प्रतिशतले बढेको छ। दोस्रोमा विकास बैंक समूहको परिसूचक १.९४ प्रतिशतले बढेको छ। "
    },
    {
        "title": "विश्वका १० खराब र उत्कृष्ट एयरलाइन्सको सूची सार्वजनिक, भारतको इन्डिगो पनि खराब सूचीमा",
        "link": "https://www.setopati.com/kinmel/tourism/345242",
        "content": "एयरहेल्प इंकले विश्वका सबैभन्दा खराब १० र उत्कृष्ट १० एयरलाइन्सको सूची सार्वजनिक गरेको छ। मंगलबार सार्वजनिक गरिएको खराब १० एयरलाइन्सको सूचीमा भारतको इन्डिगो एयरलाइन्स पनि परेको छ। एयरहेल्प इंकले सार्वजनिक गरेको प्रतिवेदन जनवरी २०२४ देखि अक्टोबरसम्मको तथ्यांकमा आधारित छ। विश्वका वायुसेवा कम्पनीहरूमा गरिएको यो अध्ययन एयरलाइन्सले सेवाग्राहीलाई दिने सेवा तथा खाना लगायत सुविधामा आधारित छ। ग्राहकको गुनासो, उनीहरूको सामग्री सुरक्षा लगायत विषय पनि समेटिएको छ।  वायुसेवा कम्पनीको उडान तथा अवतरण समयतालिका अनुसार छ छैन सोका आधारमा समेत र्‍याङ्किङ गरिएको छ।  विश्वको खराब एयरलाइन्सको सूचीमा ट्युनिसएयर सबैभन्दा खराब अर्थात् १०९औं स्थानमा छ। त्यस्तै बज १०८ औं स्थानमा छ। भारतको इन्डिगो एयरलाइन्स १०३ औं सूचीमा छ। यस सूचीमा बज, बुल्गारिया एयर, पेगासस, एयर मरिसस् जस्ता धेरै एयरलाइन्सका नामहरू समावेश छन्। यी हुन् १० खराब एयरलाइन्स  त्यस्तैगरी, उत्कृष्ट १० को सूचीमा सबैभन्दा अगाडि ब्रसेल्स एयरलाइन्स परेको छ। दोस्रो स्थानमा कतार एयरवेज परेको छ। यी हुन् विश्वका उत्कृष्ट १० एयरलाइन्स   "
    },
    {
        "title": "सुपर काबेली ‘ए’ जलविद्युत् आयोजनाको उत्पादन सुरू",
        "link": "https://www.setopati.com/kinmel/medical/345240",
        "content": "स्नो रिभर्स लिमिटेडले निर्माण गरेको १३.५ मेगावाट क्षमताको सुपर काबेली ‘ए’ जलविद्युत् आयोजना औपचारिक रूपमा विद्युत् उत्पादन सुरु भएको छ। सिरिजङ्घा गाउँपालिका–८ याम्फुदिनस्थित आयोजनाको उत्पादन पाँचथरको हिलिहाङ गाउँपालिकामा रहेको नेपाल विद्युत् प्राधिकरणको १३२ केभिए क्षमताको अमरपुर सबस्टेसनमार्फत राष्ट्रिय प्रसारण लाइनमा जोडिएको हो। आयोजनाको उत्पादन परीक्षण एक सातासम्म सञ्चालन गरी सफल भएपछि विद्युत् राष्ट्रिय प्रसारण लाइनमा जोडिएको आयोजनाका जनसम्पर्क अधिकृत मेघनाथ ढुङ्गानाले जानकारी दिए। याम्फुदिनस्थित विद्युत् गृहबाट ३१ किलोमिटर दूरीमा रहेको अमरपुर सबस्टेसनसम्मको विद्युत् प्रसारण प्रणाली निर्माण सम्पन्न गरिएको छ। विसं २०७९ मङ्सिर अन्तिम सातादेखि सुरु भएको आयोजनाको निर्माण रु दुई अर्ब ६३ करोड २९ लाख लागतमा छोटो अवधिमै सम्पन्न भएको हो। सुपर काबेली ‘ए’ आयोजनाको निर्माण सम्पन्न भएसँगै ताप्लेजुङमा उत्पादन भइरहेको जलविद्युत् आयोजनाको संख्या ८ पुगेको छ।  ताप्लेजुङमा हालसम्मका सबैभन्दा ठूला आयोजनामध्ये ७३ मेगावाट क्षमताको मध्य तमोर जलविद्युत् आयोजना प्रमुख हो। त्यसलाई सानिमा हाइड्रो कम्पनीले निर्माण गरेको हो । त्यस्तै, अरुण भ्याली हाइड्रोपावर डेभलपमेन्ट कम्पनीद्वारा सञ्चालित २५ मेगावाट क्षमताको काबेली ‘बी–१’ र १० मेगावाट क्षमताको काबेली ‘बी–१’ क्यासकेट आयोजना पनि यस क्षेत्रका महत्त्वपूर्ण आयोजना हुन्।  इँवाखोला जलविद्युत् आयोजनामा नौ दशमलव नौ मेगावाट र माथिल्लो इँवाखोला आयोजनामा ९.७ मेगावाट क्षमताको विद्युत् उत्पादन भइरहेको छ। यी आयोजना ताप्लेजुङ र पाँचथरको सिमानामा बग्ने इन्द्रावती खोलाबाट सञ्चालित छन्। पाथीभरा याङ्वरक गाउँपालिकास्थित फावाखोलामा युनिटेक हाइड्रोपावर कम्पनीद्वारा सञ्चालित पाँच दशमलव आठ मेगावाट र सिवानी हाइड्रोपावर कम्पनीद्वारा सञ्चालित पाँच मेगावाट क्षमताका आयोजनाबाट विद्युत् उत्पादन हुँदै आएको छ। ताप्लेजुङमा हाल डेढ दर्जनभन्दा बढी जलविद्युत् आयोजना निर्माणाधीन छन्। यी आयोजना सम्पन्न भएपछि जिल्लामा विद्युत् उत्पादन थप विस्तार हुने अपेक्षा गरिएको छ। "
    },
    {
        "title": "ग्लोबल आइएमई बैंकका ग्राहकलाई सिग्मा डायग्नोसिस ल्याबमा ४० प्रतिशत छुट ",
        "link": "https://www.setopati.com/kinmel/banking/345219",
        "content": "ग्लोबल आइएमई बैंक लिमिटेडका ग्राहकले सिग्मा डायग्नोसिस ल्याबमा ४० प्रतिशत छुट पाउनेछन्। ग्लोबल आइएमई बैंक र सिग्मा डायग्नोसिस ल्याबबीच यस सम्बन्धी समझदारीमा हस्ताक्षर भएको छ। समझदारीमा बैंकका सहायक महाप्रबन्धक तथा बाग्मती प्रदेश प्रमुख रुपेन्द्र वाग्ले र सिग्मा डायग्नोसिस ल्याबका ल्याबरोटोरी डाइरेक्टर बेद प्रकाश मिश्रले हस्ताक्षर गरे। समझदारी अनुसार ग्लोबल आइएमई बैंकका डेबिट तथा क्रेडिट कार्डवाहक एवम् बैंकको मोबाइल बैंकिङ 'ग्लोबल स्मार्ट प्लस' प्रयोगकर्ताहरूले सिग्मा ल्याबको इनहाउस टेस्टमा ४० प्रतिशत र आउटसोर्स सेवामा २० प्रतिशत छुट पाउनेछन्। ल्याबसम्बन्धी सेवाको लागि लोकप्रिय रहेको सिग्मा ल्याबले भक्तपुरको राधेराधेबाट उत्कृष्ट सेवा प्रदान गर्दै आएको छ। आफ्ना ग्राहकहरूको सुविधालाई मध्यनजर गर्दै बैंकले विभिन्न किसिमका समय सान्दर्भिक योजनाहरु ल्याएर ग्राहकहरुलाई लावान्भित गर्दै आएको छ। ग्लोबल आइएमई बैंक ग्लोबल फाइनान्सको बेष्ट बैंक अवार्ड २०२४ तथा युरो मनी अर्वाड फर एक्सलेन्स २०२४ अन्तर्गतका दुई विधाबाट नेपालको सर्वश्रेष्ठ बैंकको रूपमा सम्मानित बैंक हो। साथै, ग्लोबल आइएमई बैंक विभिन्न राष्ट्रिय तथा अन्तर्राष्ट्रिय संघ–संस्थाहरूबाट फरक–फरक विधामा सम्मानित भएको छ। बैंकको ३५४ शाखा कार्यालय, ३८४ एटिएम, २५५ शाखा रहित बैंकिङ सेवा, ६८ एक्सटेन्सन तथा राजस्व संकलन काउन्टर तथा ३ वटा वैदेशिक प्रतिनिधि कार्यालय समेत गरी एक हजार एक सयभन्दा बढी सेवा केन्द्रबाट ग्राहकलाई बैंकिङ सेवा प्रदान गर्दै आइरहेको छ। "
    },
    {
        "title": "नेपाल एसबिआई बैंकले घोषणा गर्‍यो लाभांश, बोनस र नगद कति?",
        "link": "https://www.setopati.com/kinmel/banking/345209",
        "content": "नेपाल एसबिआई बैंकले आर्थिक वर्ष २०८०–८१ को नाफाबाट सेयरधनीहरूलाई लाभांश दिने घोषणा गरेको छ।  बैंकको मंगलबार बसेको सञ्चालक समितिको बैठकले ३.८० प्रतिशत बोनस सेयर र ६.८५ प्रतिशत नगद गरी (कर सहित) कुल १०.६५ प्रतिशत लाभांश वितरण गर्ने निर्णय गरेको हो। प्रस्तावित लाभांश नेपाल राष्ट्र बैंकको स्वीकृतिपछि बैंकको आगामी ३१औं वार्षिक साधारण सभाले पारित गरेपछि सेयरधनीहरूले पाउनेछन्। गत वर्ष भने बैंकले ३.७५ प्रतिशत बोनस सेयर र ६.८० प्रतिशत नगद लाभांश गरी कुल १०.५५ प्रतिशत लाभांश वितरण गरेको थियो। हाल कम्पनीको चुक्तापुँजी १० अर्ब ५० करोड रूपैयाँ रहेको छ। सोही पुँजीको आधारमा बैंकले लाभांश दिन लागेको हो। "
    },
    {
        "title": "बढ्यो सुन–चाँदीको भाउ, आज कतिमा हुँदैछ कारोबार?",
        "link": "https://www.setopati.com/kinmel/jewellery/345207",
        "content": "नेपाली बजारमा आज (बुधबार) सुन–चाँदीको मूल्य बढेको छ। अघिल्लो दिन प्रतितोला एक हजार रूपैयाँ बढेको सुनको भाउ यसदिन प्रतितोला एक सय रूपैयाँ बढेको हो। नेपाल सुनचाँदी व्यवसायी महासंघका अनुसार आज छापावाल सुन प्रतितोला एक लाख ५० हजार चार सय रूपैयाँमा कारोबार भइरहेको छ।  मंगलबार छापावाल सुन प्रतितोला एक लाख ५० हजार तीन सय रूपैयाँमा कारोबार भएको थियो। यस्तै, बुधबार चाँदीको मूल्य पनि अघिल्लो दिनको तुलनामा बढेको छ। यस दिन चाँदीको मूल्य प्रतितोला एक हजार आठ सय ६५ रूपैयाँ पुगेको छ। मंगलबार चाँदी प्रतितोला एक हजार आठ सय ४५ रूपैयाँमा कारोबार भएको थियो।  यो मूल्य अघिल्लो दिनको तुलनामा प्रतितोला २० रूपैयाँ बढेको हो। आज अन्तर्राष्ट्रिय बजारमा भने सुन प्रतिऔंस २६ सय ४९ अमेरिकी डलरमा कारोबार भइरहेको छ। "
    },
    {
        "title": "आजका लागि यस्तो छ विदेशी मुद्राको विनिमय दर",
        "link": "https://www.setopati.com/kinmel/banking/345190",
        "content": "नेपाल राष्ट्र बैंकले बुधबारका लागि विदेशी मुद्राको विनिमय दर निर्धारण गरेको छ। बुधबारका लागि तय भएको विनिमय दरअनुसार अमेरिकी डलर, युरोपियन युरो, युके पाउण्ड स्टर्लिङ, स्वीस फ्रयाङ्क, क्यानेडियन डलर, चिनियाँ युआन, मलेसियन रिङ्गेट, हङकङ डलरलगायतका विदेशी मुद्राको मूल्य घटेको छ। यस्तै, सिंगापुर डलर, बहराइन दिनार, ओमानी रियाललगायतको मूल्य वृद्धि भएको छ। जापानी येन, कतारी रियाल, स्वीस फ्रयाङ्कको भने मूल्य बढेको छ। राष्ट्र बैंकका अनुसार अमेरिकी डलर एकको खरिददर एक सय ३५ रुपैयाँ २० पैसा र बिक्रीदर एक सय ३५ रुपैयाँ ८० पैसा कायम भएको छ। युरोपियन युरो एकको खरिददर एक सय ४२ रुपैयाँ २५ पैसा र बिक्रीदर एक सय ४२ रुपैयाँ ८८ पैसा, युके पाउण्ड स्टर्लिङ एकको खरिददर एक सय ७१ रुपैयाँ २२ र बिक्रीदर एक सय ७१ रुपैयाँ ९८ पैसा, स्वीस फ्रयाङ्क एकको खरिददर एक सय ५२ रुपैयाँ ८८ पैसा र बिक्रीदर एक सय ५३ रुपैयाँ ५६ पैसा कायम गरिएको छ। केन्द्रीय बैंकका अनुसार अष्ट्रेलियन डलर एकको खरिददर ८७ रुपैयाँ ७२ पैसा र बिक्रीदर ८८ रुपैयाँ ११ पैसा, क्यानेडियन डलर एकको खरिददर ९६ रुपैयाँ ३१ पैसा र बिक्रीदर ९६ रुपैयाँ ७३ पैसा, सिंगापुर डलर एकको खरिदार एक सय रुपैयाँ ५३ पैसा र बिक्रीदर एक सय एक रुपैयाँ ९८ पैसा निर्धारण गरिएको छ।\n \nयस्तै, जापानी येन १० को खरिददर नौ रुपैयाँ ०२ पैसा र बिक्रीदर नौ रुपैयाँ ०६ पैसा, चिनियाँ युआन एकको खरिददर १८ रुपैयाँ ५६ पैसा र बिक्रीदर १८ रुपैयाँ ६४ पैसा, साउदी अरेबियन रियाल एकको खरिददर ३५ रुपैयाँ ९८ पैसा र बिक्रीदर ३६ रुपैयाँ १४ पैसा, कतारी रियाल एकको खरिददर ३७ रुपैयाँ ०९ पैसा र बिक्रीदर ३७ रुपैयाँ २५ पैसा कायम भएको छ। केन्द्रीय बैंकका अनुसार थाइ भाट एकको खरिददर तीन रुपैयाँ ९३ पैसा र बिक्रीदर तीन रुपैयाँ ९४ पैसा, युएई दिराम एकको खरिददर ३६ रुपैयाँ ८१ पैसा र बिक्रीदर ३६ रुपैयाँ ९७ पैसा, घटेको मलेसियन रिङ्गेट एकको खरिदर ३० रुपैयाँ २५ पैसा र बिक्रीदर ३० रुपैयाँ ३८ पैसा तोकिएको छ। त्यस्तै, साउथ कोरियन वन एक सयको खरिदर नौ रुपैयाँ ६४ पैसा र बिक्रीदर नौ रुपैयाँ ६८ पैसा, स्वीडिस क्रोनर एकको खरिददर १२ रुपैयाँ २९ पैसा र बिक्रीदर १२ रुपैयाँ ३४ पैसा र डेनिस क्रोनर एकको खरिददर १९ रुपैयाँ ०७ पैसा र बिक्रीदर १९ रुपैयाँ १६ पैसा तोकिएको छ। राष्ट्र बैंकले हङकङ डलर एकको खरिददर १७ रुपैयाँ ३७ पैसा र बिक्रीदर १७ रुपैयाँ ४५ पैसा, कुवेती दिनार एकको खरिददर चार सय ३९ रुपैयाँ ८९ पैसा र बिक्रीदर चार सय ४१ रुपैयाँ ८४ पैसा, बहराइन दिनार एकको खरिददर तीन सय ५८ रुपैयाँ ५८ पैसा र बिक्रीदर तीन सय ६० रुपैयाँ १७ पैसा, ओमानी रियाल एकको खरिददर तीन सय ५१ रुपैयाँ १८ पैसा र बिक्रीदर तीन सय ५२ रुपैयाँ ७४ पैसा तोकेको छ। यस्तै, भारतीय रुपैयाँ एक सयको खरिददर एक सय ६० रुपैयाँ र बिक्रीदर एक सय ६० रुपैयाँ १५ पैसा तोकेको छ। राष्ट्र बैंकले यो विनिमय दरलाई आवश्यकतानुसार जुनसुकै समयमा पनि संशोधन गर्न सकिने जनाएको छ। वाणिज्य बैंकले तोक्ने विनिमय दर भने फरक हुनसक्ने र अद्यावधिक विनिमय दर केन्द्रीय बैंकको वेबसाइटमा उपलब्ध हुने जनाइएको छ। "
    },
    {
        "title": "प्रतिष्ठानहरूमा देखिएका समस्या समाधान गर्न प्रतिबद्ध छु: पर्यटनमन्त्री",
        "link": "https://www.setopati.com/kinmel/tourism/345170",
        "content": "संस्कृति, पर्यटन तथा नागरिक उड्डयनमन्त्री बद्रीप्रसाद पाण्डेले संघदेखि स्थानीय तहसम्मका प्रतिष्ठानमा देखिएको अस्पष्टता हटाउन जरूरी रहेको बताए। नेपाल प्रज्ञा–प्रतिष्ठान, नेपाल ललितकला प्रज्ञा–प्रतिष्ठान र नेपाल संगीत तथा नाट्य प्रज्ञा–प्रतिष्ठानको सहकार्यमा सम्पन्न भएको प्राज्ञिक भेलाबाट प्राप्त भएका सुझाव लिँदै मन्त्री पाण्डेले प्रतिष्ठानहरूमा देखिएको समस्या समाधान गर्न आफू प्रतिबद्ध रहेको बताए। भेलामा तीनवटै प्रज्ञा–प्रतिष्ठानका कुलपति, उपकुलपति तथा प्राज्ञहरूको मर्यादा क्रम, तीनवटै प्रज्ञा–प्रतिष्ठानका ऐन तथा नियमावलीमा व्यवस्था भए अनुसार कायम हुनपर्ने बताए। साथै प्रदेश स्तरका प्रज्ञा–प्रतिष्ठानहरू र स्थानीय रूपमा सञ्चालित प्रज्ञा–प्रतिष्ठानहरूका प्राज्ञहरूको मर्यादाक्रम प्रदेश र स्थानीय सरकारको मर्यादाक्रमका आधारमा तोकिनु पर्ने लगायतका विषयमा छलफल गरेका थिए। मन्त्री पाण्डेले छलफलमा उठेका विषय विषयगत समितिको बैठकमा प्रस्तुत गर्ने बताए। "
    },
    {
        "title": "चिनियाँ गाडीले कसरी विस्थापित गर्दैछन् नेपालमा भारतीय गाडी?",
        "link": "https://www.setopati.com/kinmel/automobiles/345103",
        "content": "केही वर्षअघि मात्रै नेपालमा सय वटा गाडी आयात हुँदा भारतीय बजारबाट ९० वटा गाडी आउँथे। अनि चीनबाट दुइटा र अरू देशबाट आठ वटा। अहिले यो परिदृश्य निकै बदलिएको छ। नेपालको बजारमा केही वर्ष अघिसम्म नगन्य आयात हुने चिनियाँ कम्पनीका गाडीले अहिले वर्चस्व जमाउन थालेका छन्। योसँगै भारतीय गाडीको उपस्थिति द्रुत रूपमा घट्न थालेको छ। गत वर्ष चीनबाट कुल तीन खर्ब रूपैयाँ बराबरको सामान आयात भएको थियो। त्यसमध्ये ३२ अर्ब ४६ करोड रूपैयाँ बराबरको सवारी साधन र यसका पाटपुर्जा थिए। अहिले चीनबाट नेपालमा आयात भइरहेको सबभन्दा ठूलो मूल्यको सामान सवारी साधन नै हो। भारत र चीनबाट आयात हुने सवारी साधनको तुलना गर्न हामीले निजी सवारी साधन (चारपांग्रे जिप, कार र भ्यान) को आयात संख्या केलाएका छौं। नेपालको समग्र सवारी र यसका पाटपुर्जाको आयातमा यस्ता गाडीले ३० प्रतिशतभन्दा धेरै हिस्सा ओगटेका छन्। गएको आर्थिक वर्षमा कुल ३४ अर्ब ९१ करोड रूपैयाँका जिप, कार, भ्यान आयात भएका थिए। त्यसमध्ये चीनबाट मात्रै २२ अर्ब ५५ करोड रूपैयाँको आयात भएको छ। भारतबाट भने १० अर्ब ९७ करोड रूपैयाँको आएको छ। बाँकी तेस्रो मुलुकबाट आयात भएको थियो। चार वर्षअघिको तथ्यांक हेर्ने हो भने यस्ता गाडीको आयातमा चीनको हिस्सा दुई प्रतिशत मात्रै देखिन्छ। तर पछिल्ला वर्षमा, आयात-मूल्यका आधारमा चीनको हिस्सा अत्यधिक बढ्दै गएको देखिन्छ। भारतबाट भने घट्दैछ।  यो आर्थिक वर्षको पहिलो चार महिनामा पनि दस अर्ब ९८ करोड रूपैयाँ बराबरका कार, जिप, भ्यान आयात भएको छ। यसमध्ये ६ अर्ब ५४ करोड रूपैयाँको चीनबाट आयात भएको छ। ३ अर्ब ८८ करोड रूपैयाँको भारतबाट र बाँकी तेस्रो मुलुकबाट आयात भएको छ। संख्याको आधारमा पनि चीनबाट आयात हुने यस्ता सवारी साधनको संख्यामा उल्लेख रूपमा वृद्धि भएको देखिन्छ। (हेर्नुहोस् ग्राफ) यसरी साना सवारी साधनको आयातमा चीनको दबदबा पछिल्ला पाँच वर्षमा बढिरहेको छ। पाँच वर्षअघि, वर्ष २०७६/७७ सम्म यस्ता सवारी साधनको आयातमा चीनको हिस्सा जम्मा १ प्रतिशत थियो। गत वर्ष भने ५१ प्रतिशत पुग्यो। २०७६/७७ मा यस्ता सवारी साधनको आयातमा भारतको हिस्सा ९१ प्रतिशत रहेकामा गत वर्ष ४५ प्रतिशतमा झरेको छ। किन यसरी बढ्दो छ साना सवारी साधनको आयातमा चीनको हिस्सा? गाडीमा चीनको वर्चस्व बढ्नुका पछाडि नेपाली बजारमा विद्युतीय गाडीको माग र आयातमा वृद्धि हुनु हो। संसारभरि विद्युतीय गाडीको प्रयोग बढेसँगै चीनले नेपालमा मात्रै होइन, अन्य थुप्रै देशमा यसरी नै गाडीको व्यापार बढाउँदै गएको छ। नेपालमा बिजुली गाडीको आयात बढ्नुका पछाडि सरकारले यस्ता गाडीमा लगाउने कम भन्सार महसुलको पनि ठूलो भूमिका छ। यसबाहेक बिजुलीका सवारी साधनमा दैनिक सञ्चालन खर्च कम लाग्‍ने भएकाले पनि मानिसहरू डिजेल र पेट्रोलका गाडी छाडेर विद्युतीयतर्फ आकर्षित भएका छन्। उदाहरणका लागि, सबभन्दा तल्लो क्षमता, ५० किलोवाट भन्दा कमको विद्युतीय गाडीमा जम्मा ४३ प्रतिशत कर लाग्छ। त्यसै गरी सबभन्दा तल्लो क्षमता, १५ सय सिसीभन्दा कमको पेट्रोलियम गाडीमा २५७ प्रतिशत (भन्सार महसुल, अन्तशुल्क, सडक निर्माण दस्तुर र मूल्य अभिवृद्धि कर) कर लाग्छ। सबभन्दा माथिल्लो क्षमता (निर्धारण गरिएको), ३०० किलोवाट भन्दा माथिको विद्युतीय गाडीमा २०० प्रतिशत कर लाग्छ। सबभन्दा माथिल्लो क्षमताको पेट्रोलियम गाडी, २५ सय सिसीभन्दा माथिका गाडीमा ३५८ प्रतिशत कर लाग्छ। नेपालमा उपलब्ध लोकप्रिय चिनियाँ ब्रान्डहरू जस्तै बिवाइडी, ग्रेट वाल मोटर्स (जिडब्लुएम) र एमजीले सस्तो मूल्य र नवीन प्रविधिका कारण उपभोक्ताको आकर्षण बढाइरहेका छन्। उदाहरणका लागि बिवाइडी अटो थ्री जस्ता मोडलहरूले कम मूल्यमा राम्रा सेवासुविधा र विशेषता उपलब्ध गराएपछि यसको माग उल्लेखनीय रूपमा बढेको छ। सरकारको पनि दीर्घकालीन लक्ष्य विद्युतीय गाडीलाई प्रोत्साहन दिने भन्ने छ। सन् २०२५ सम्म बाटोमा गुड्ने गाडीमध्ये २५ प्रतिशत विद्युतबाट चल्नेको हिस्सा पुर्‍याउने र त्यसपछि क्रमशः बढाउने लक्ष्य सरकारको हो। समग्र अन्तर्राष्ट्रिय व्यापारमा कस्तो प्रभाव देखिएला? विद्युतीय गाडी आयातले भविष्यमा नेपालको अन्तर्राष्ट्रिय व्यापारको परिदृश्यमा नै फेरवदल आउने तर्क व्यापार विज्ञ पुरूषोत्तम ओझा गर्छन्। 'अहिले चीनबाट गाडी आयात बढेको देखिन्छ। तुलनात्मक रूपमा अन्य वस्तुको आयात निकै कम छ। तर भविष्यमा गाडीसँग सम्बन्धित अन्य सामग्री र पाटपुर्जाको आयात बढ्छ। हरित प्रविधिका सामानको आयात उच्च रूपमा बढ्ने सम्भावना छ। पछिल्लो समय कृषि उपज आयातमा पनि चीनको हिस्सा बढ्न थालेको छ,' ओझाले भने। यसले तुलनात्मक रूपमा भारतको हिस्सा घट्ने र चीनको आयात बढ्ने उनले बताए। 'विद्युतीय गाडी र हरित प्रविधिसँग सम्बन्धित मेसिनरी सामग्री बढी हुन थालेपछि पेट्रोलको खपत निकै कम हुनेछ। यसले गर्दा भारतसँग सबभन्दा बढी व्यापार हुने पेट्रोलियम पदार्थको हिस्सा पनि घट्छ। चीनले नेपालमा लगातार आफ्नो व्यापार हिस्सा बढाउन सक्ने देखिन्छ,' ओझाले भने। "
    },
    {
        "title": "न्यायाधीशले फेरि रोकिदिइन् इलन मस्कले पाउने १०० अर्ब डलरको सेयर",
        "link": "https://www.setopati.com/kinmel/information-technology/345156",
        "content": "इलन मस्कले तलबमा पाउने टेस्लाको १०० अर्ब डलर मूल्यको सेयर अमेरिकी राज्य डेलावेयरकी न्यायाधीशले फेरि रोकिदिएकी छन्। विद्युतीय सवारी साधन निर्माता कम्पनी टेस्लाले आफ्ना प्रमुख कार्यकारी अधिकारी (सिइओ) मस्कलाई तलब सुविधाबापत दसौं अर्ब डलर दिने भनेर सन् २०१८ निर्णय गरेको थियो। त्यही बेला सो निर्णय खारेज गरिदिएकी न्यायाधीशले सो फैसलामा पुनर्विचार गर्न अस्वीकार गरेकी हुन्। टेस्लाको सञ्चालक समितिले सन् २०१८ मा कम्पनीको सेयर भाउ अनि गाडीको बिक्री र आम्दानी धेरै बढ्यो भने मस्कलाई पुरस्कार स्वरूप कम्पनीको धेरै सेयर दिने निर्णय गरेको थियो। त्यतिबेला समस्याग्रस्त कम्पनीले पछि अकल्पनीय रूपमा प्रगति गरेपछि मस्कले उनलाई प्रोत्साहन स्वरूप दिइएको प्याकेज पाउन योग्य भनेका थिए। तर टेस्लाको सेयर भाउ धेरै बढेपछि कम्पनीका एक सेयरधनी सो निर्णय विरूद्ध अदालत गएका थिए। सोही मुद्दामा गत जनवरीमा फैसला गर्दै न्यायाधीश क्याथलिन म्याककोर्मिकले टेस्लाको सञ्चालक समितिले दिएको सुविधा प्याकेज त्रुटिपूर्ण भन्दै रोकेकी थिइन्। मस्कले सो प्याकेज जायज भनेर प्रमाणित गर्न नसकेको र सन् २०१८ मा घोषणा हुँदा सेयरधनीहरूलाई त्यसबारे राम्ररी जानकारी समेत गर्न नसकेको उनको जिकिर थियो। त्यति बेलाको बजार भाउ अनुसार मस्कले पाउने सेयरको मूल्य लगभग ५६ अर्ब डलर थियो। मस्कले चुनावी अभियानमा सघाएका रिपब्लिकन पार्टीका राष्ट्रपति उम्मेदवार डोनाल्ड ट्रम्पले चुनाव जितेपछि टेस्लाको सेयर भाउ अकासिएको छ। अहिले रोक्का गरिएको मस्कले पाउने सेयरको मूल्य १०० अर्ब डलर पुगिसकेको द न्यूयोर्क टाइम्सले लेखेको छ। जनवरीको फैसलापछि कम्पनीका सेयरधनीको भेलाले जुनमा फेरि निर्णय गर्दै सन् २०१८ को निर्णय अनुमोदन गरेको थियो। त्यसको आधारमा कम्पनी र मस्कका वकिलले अदालतसामु जनवरीको आदेश पुनर्विचार गर्न आग्रह गरेका थिए। तर न्यायाधीश म्याककोर्मिकले कम्पनीको जुनको निर्णयका आधारमा आफ्नो जनवरीको फैसला पुनर्विचार गर्न अस्वीकार गरेकी हुन्। मस्कका वकिलहरूको जिकिरमा धेरैवटा त्रुटि भएको र सेयरधनीको भोटले पहिले घोषणा भएको प्याकेजको औचित्यता पुष्टि गर्न नसक्ने उनले बताएकी छिन्। सो मुद्दा लडेका वकिलका लागि लगभग पाँच अर्ब डलर कम्पनीको सेयरका रूपमा पाउनुपर्ने अनुरोध पनि उनले अस्वीकार गर्दै उनीहरूले ३४ करोड ५० लाख डलर मात्रै पाउनुपर्ने आदेश दिएकी छिन्। उनको सो आदेशपछि आफ्नो स्वामित्वमा रहेको सामाजिक सञ्जाल एक्समा पोस्ट गर्दै मस्कले कम्पनीको भोट न्यायाधीशहरूले नभएर सेयरधनीले नियन्त्रण गर्नुपर्ने बताएका छन्। (विभिन्न अन्तर्राष्ट्रिय सञ्चार माध्यमहरूको सहयोगमा तयार पारिएको) "
    },
    {
        "title": "नेप्से बढ्ने क्रम जारी, पाँच हाइड्रोपावरमा सकारात्मक सर्किट",
        "link": "https://www.setopati.com/kinmel/banking/345157",
        "content": "मंगलबार पनि नेप्से परिसूचक दोहोरो अंकले बढेको छ। नेप्से १७.८० अंकले बढेर २७७५.८५ विन्दुमा बन्द भएको छ। यसदिन नेप्से परिसूचक बढेपनि कारोबार रकम भने घटेको छ।  गत कारोबार दिन अर्थात् सोमबार १० अर्ब ५४ करोडको सेयर कारोबार भएकोमा मंगलबार ८ अर्ब ५२ करोडको सेयर कारोबार भएको छ।  अघिल्लो दिनको तुलनामा कारोबार रकममा २ अर्ब २ करोड रूपैयाँ कमी आएको हो। आज ३०७ वटा धितोपत्रको एक करोड ८१ लाख ६० हजार ६३४ कित्ता सेयर किनबेच भएको हो। मंगलबार १४२ कम्पनीको सेयर मूल्य बढेको छ भने ९७ वटाको घटेको छ। यस्तै पाँच कम्पनीको स्थिर रहेको छ। यसदिन चार जलविद्युत कम्पनीमा सकारात्मक सर्किट लागेको छ। दिव्यश्वरी हाइड्रोपावर र इङ्गवा हाइड्रोपावरको मूल्य १० प्रतिशतका दरले बढेको छ भने खानीखोला हाइड्रोपावर, जोशी हाइड्रोपावर र सुपर मादी हाइड्रोपावरको मूल्य ९.९९ प्रतिशतले बढेको छ। यस्तै, अपर स्याङ्गे हाइड्रोपावरको मूल्य सर्वाधिक ९.५१ प्रतिशतले घटेर प्रति कित्ता मूल्य ७९० रूपैयाँ कायम भएको छ। दोस्रोमा जानकी फाइनान्सको मूल्य ६.१८ प्रतिशतले घटेर प्रति कित्ता मूल्य ८९० रूपैयाँमा झरेको छ।  मंगलबार ङादी ग्रुप पावरको सर्वाधिक कारोबार भएको छ। कम्पनीको प्रतिकित्ता मूल्य ३१४ रूपैयाँमा २६ करोड ७४ लाख रूपैयाँको सेयर कारोबार भएको छ। यो मूल्य अघिल्लो दिनको तुलनामा ८.६५ प्रतिशत बढेको हो। सर्वाधिक सेयर खरिद–बिक्री हुने दोस्रो कम्पनीमा जानकी फाइनान्स रहेको छ। उक्त कम्पनीको प्रतिकित्ता ८९० रूपैयाँमा २६ करोड ५१ लाख रूपैयाँ बराबरको सेयर कारोबार भएको छ।   आज कारोबारमा आएका १३ वटा समूहगत परिसूचकमध्ये सात समूहको परिसूचक बढेको छ भने बाँकी छ समूहको परिसूचक घटेको छ।  यस दिन व्यापार समूहको परिसूचक सर्वाधिक ५.९६ प्रतिशतले बढेको छ। दोस्रोमा जलविद्युत समूहको परिसूचक १.८५ प्रतिशतले बढेको छ। "
    },
    {
        "title": "किन रोक्यो कतार एयरवेजले भैरहवाको उडान",
        "link": "https://www.setopati.com/kinmel/tourism/345155",
        "content": "भैरहवास्थित गौतमबुद्ध अन्तर्राष्ट्रिय विमानस्थलबाट नियमित उडान गर्दै आएको कतार एयरवेजले उडान स्थगित गरेको छ। कतार एयरवेजले गत कात्तिक २७ गतेदेखि भैरहवामा वाइडबडी विमान एयरबस ३३० मार्फत दोहा–भैरहवा–काठमाडौं–दोहा रूटमा दैनिक एउटा व्यवसायिक उडान गर्दै आएको थियो। कात्तिक २७ गतेदेखि मंसिर १५ गतेसम्म ३८ वटा उडान तथा अवतरण गरेको एयरवेजले तीन दिनदेखि उडान स्थगित गरेको गौतमबुद्ध अन्तर्राष्ट्रिय विमानस्थलले जनाएको छ। विमानस्थलका सूचना अधिकृत विनोदकुमार रावतले १९ दिनसम्म नियमित उडान तथा अवतरण गर्दै आएको कतार एयरवेजले गत आइतबारदेखि उडान स्थगित गरेको जानकारी दिए। रावतले उक्त विमान कम्पनीले कात्तिक २७ गतेदेखि मंसिर १५ गतेसम्म मात्र भैरहवामा उडान तथा अवतरणका लागि अनुमती लिएको र अनुमतिको समय सकिएपछि स्थगित गरेको जानकारी दिए। ‘कतार एयरवेजले नोभेम्बर १२ देखि ३० तारिखसम्म मात्र भैरहवामा उडान तथा अवतरणका लागि अनुमति लिएको थियो, उडानको अनुमति केन्द्रबाटै हुने भएकोले अनुमति लिने प्रक्रियामा होला,’ उनले भने। नेपाल नागरिक उड्डयन प्राधिकरणका सहप्रवक्ता ज्ञानेन्द्र भुलले भैरहवाबाट मंसिर १५ पछि पनि उडानका लागि प्रस्ताव पेश गर्न इमेलमार्फत पत्राचार गरिएको र एयरवेजले उच्चस्तरमा कुराकानी गरेर निर्णय गर्ने जवाफ पठाएको जानकारी दिए। ‘अनुमतिको अवधि सकिएपछि हामीले प्रस्ताव पेश गर्न भनेका छौं, काठमाडौंमा दुईवटा उडान गरिरहेको छ तर, भैरहवाका लागि चासो नदिएको जस्तो देखिएको छ,’ भुलले भने। गौतमबुद्ध अन्तर्राष्ट्रिय विमानस्थलबाट नेपाल एयरलाइन्स, जजिरा एयरवेज, फ्लाई दुबई र थाई एयर एसियाले भने नियमित उडान गर्दै आएका छन्।   "
    }
]